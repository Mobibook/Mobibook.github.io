<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>IŞIKTANRISI</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
<link href="../../fonts.css" rel="stylesheet" type="text/css"/>
<link href="../../fonts_1.css" rel="stylesheet" type="text/css"/>
</head>

<body class="main">
  <p class="heading1"><br class="calibre1"/></p>

  <h2 class="calibre2"><span class="sgc12">4</span><br class="calibre1"/></h2>

  <p class="calibre"><span class="sgc8">Işık Tanrısı 'tim, Rakasha şefi ile pazarlığa oturmak amacıyla, İblisler Kuyusu'ndan aşağı nasıl indiğinin öyküsü dillerdedir.</span></p>

  <p class="calibre"><span class="sgc8">O, içtenlikle davranmıştı; ama Rakasha da Rakasha'ydı işte... Demem şu ki, onlar büyük güçlere, çok uzun bir yaşam süresine ve neredeyse diledikleri şekle girme yeteneğine sahip, şer fikirli yaratıklardır. Rakasha'yı yok etmek olanaksız gibidir. En başta gelen eksiklikleri gerçek bir bedene sahip olmamalarıdır; en başta gelen meziyetleri ise, kumar borçlarına olan sadakatleridir. Işık Tanrısı'nın, cehennem kuyusuna sırf inmiş olması gerçeği bile, dünyanın hali hakkında ne denli endişelenmekte olduğunu göstermeye yeter...</span></p>

  <p class="calibre"><span class="sgc6"><br class="calibre1"/></span></p>

  <p class="calibre"><span class="sgc6">Her ikisi de Pajapati'nin soyundan gelen tanrılar ve iblisler birbirleriyle savaşa tutuştuğunda,  </span><span class="sgc7">tanrılar iblislerin hakkından bu sayede geleceklerini düşünerek, yaşam ilkesi Udgitha'ya sarıldılar.</span></p>

  <p class="calibre"><span class="sgc6">Burun aracılığıyla işlev gören Udgitha üzerine derin derin düşündüler, ama iblisler ona şer soktu. </span><span class="sgc7">Bundan dolayı, kişi soluduğunda hem hoş hem de pis kokuları koklar. Böylece nefese şer bulaşmıştır. Udgitha'yı sözcükler halinde düşündüler, ama iblisler ona şer soktu. Bundan dolayı, kişi hem doğruyu hem de yalanı konuşur. Böylece söze şer bulaşmıştır.</span></p>

  <p class="calibre"><span class="sgc6">Göz aracılığıyla işlev gören Udgitha'yı düşündüler, ama iblisler ona şer soktu. Bundan dolayı, kişi hem güzeli hem de çirkini görür. Böylece göze şer bulaşmıştır.</span></p>

  <p class="calibre"><span class="sgc6">Udgitha'yı işitme duyusu olarak düşündüler, ama iblisler ona şer soktu. Bundan dolayı kişi hem iyiyi hem de kötüyü duyar. Böylece kulağa şer bulaşmıştır.</span></p>

  <p class="calibre"><span class="sgc6">O zaman Udgitha'yı zihin olarak düşündüler, ama iblisler ona şer soktu. Bundan dolayı kişi hem uygunu, doğruyu ve iyiyi ve hem de yakışıksızı, sahteyi ve ahlaksızı düşünür. Böylece zihine şer bulaşmıştır.</span></p>

  <p class="heading"><span class="sgc5">Chhandogya Upanishad (I, ii, 1-6)</span></p>

  <p class="calibre"><span class="sgc6"><br class="calibre1"/></span></p>

  <p class="calibre"><span class="sgc6">Albız Kuyusu dünyanın tepesinde yer alır ve ta dibine dek iner.</span></p>

  <p class="calibre"><span class="sgc6">En az dünya kadar yaşlı olması olasıdır; değilse de olmalıdır, çünkü öyle bir hali vardır.</span></p>

  <p class="calibre"><span class="sgc6">Bir kapıyla başlar. İlkler tarafından konulmuş, üç adam boyunda ve bunun yarısı eninde, perdahlanmış madenden, günah kadar ağır, muazzam bir kapıdır bu. Kalınlığı tamı tamına bir arşındır ve üzerinde insan başı büyüklüğünde bir halka, basınçlı plakadan bir kilit ve kabaca şu sözler asılıdır: "Git buradan! Burası olunacak yer değildir! Eğer içeri girmeye kalkışırsan, başaramayacak ve üstelik lanetleneceksin! Eğer, bunu bir şekilde basarsan bile, ne uyarılmadım diye sızlan, ne de ölüm döşeğinde bizi dualarınla rahatsız et! İmza: "Tanrılar."</span></p>

  <p class="calibre"><span class="sgc6">Ratnagaris diye bilinen çok yüksek bir silsilenin ortasındaki Channa adlı ulu bir dağın doruğu yakınlarında kuruludur. Orası her zaman karla kaplıdır ve kayalıkların üzerindeki donmuş kar takkelerinden sarkan buz saçaklarının üzerinde alkımlar oynaşır. Hava kılıç kadar keskindir. Gökyüzü bir kedinin gözleri gibi berraktır.</span></p>

  <p class="calibre"><span class="sgc6">Albız Kuyusu'na çıkan patika çok az ayak tarafından adımlanmıştır. Ziyaretçilerin çoğu sadece şöyle bir bakmak, büyük kapının gerçekten var olup olmadığını görmek için gelir ve evlerine dönüp gördüklerini anlattıklarında genellikle alaya alınırlar.</span></p>

  <p class="calibre"><span class="sgc6">Basınçlı kilit plakasının üzerindeki çizikler bazılarının gerçekten de içeri girmeyi denediklerini ele vermektedir. Ancak, o koca kapıyı zorlamaya yetecek büyüklükteki alet edevatın ne taşınması ne de uygun konumda yerleştirilmesi olanağı vardır. Albız Kuyusu'na çıkan patikanın son yüz metresi en çok yirmi santim genişliğindedir ve kapının önündeki, bir zamanlar çok geniş olan sahanlıktan geriye kalanın üzerinde, sı-kışık vaziyette belki en çok altı adam durabilir.</span></p>

  <p class="calibre"><span class="sgc6">Bilge Pannalal'ın, zihnini tefekkürle ve her türlü hinlikle adeta biledikten sonra kilidin şifresini sezdiği ve Albız Kuyusu'na girerek içeride bir gün ve bir gece geçirdiği söylenir. O zamandan beri adı Meczup Pannalal'a çıkmıştır.</span></p>

  <p class="calibre"><span class="sgc6">Dev kapının yer aldığı Channa adlı zirve küçük bir köyden yürüyerek beş günlük yoldadır. Kuzeyin uzak Malwa krallığı sınırları içine düşer. Köylüler, racanın vergi tahsildarlarına ait haritalarda belirtilmeye yönelik en ufak bir hevesleri bulunmayan vahşi ve özgürlüğüne düşkün insanlar oldukları için, Channa'ya en yakın bu dağ köyünün kendine ait bir adı yoktur. Racaya gelince, orta boyda ve orta yaşta, kurnaz, hafifçe göbekli, ne çok sofu ne de kötü şöhretli, inanılmaz derecede zengin biri olduğunu söylemek yeterlidir. Zengindir, çünkü halkının omuzlarına ağır vergiler koyar. Uyrukları yakınmaya ve isyan söylentileri ülkenin orasında burasında fısıldanmaya başladığı zaman, komşu bir krallığa savaş açar ve vergileri ikiye katlar. Eğer savaş um</span><span class="sgc7">duğu gibi gitmezse, birkaç generali astıktan sonra Barış işleri Bakanı'nı ateşkes görüşmelerini başlatmakla görevlendirir. Eğer şansına savaş özellikle iyi giderse, bütün bu yaygarayı her ne hakaret başlatmışsa, ona uygun yüklü bir savaş tazminatı alır. Ama genellikle tebaasını kavgadan soğutarak ve bu arada yüksek orandaki vergilere de alıştıra alıştıra, her şeyi ateşkesle sonlandırır. Adı Videgha'dır ve bir sürü çocuğu vardır. Açık saçık şarkılar ezberletilebilen Grak kuşlarından, detone olan Grakları yedirdiği yılanlardan, bir de barbut atmaktan hoşlanır. Çocuklara özel bir sevgi beslediği söylenemez.</span></p>

  <p class="calibre"><span class="sgc6">Albız Kuyusu, Videgha krallığının, daha ötede artık insanoğluna ait başka krallıkların bulunmadığı en kuzey ucunda, dağların yüksekliklerinde yer alan büyük bir kapıyla başlar. Sonra Channa dağının yüreğinden bir burgu gibi geçer ve Ratnagaris dağ sırasının ta derinliklerine dek yayılan, hatta en derin dehlizleri dünyanın dibine dek kök salan sayısız ve henüz insanlar tarafından haritası çıkarılmamış devasa mağara ve geçitler halinde dağılır.</span></p>

  <p class="calibre"><span class="sgc6">Yolcu işte bu kapıya geldi.</span></p>

  <p class="calibre"><span class="sgc6">Sade giyinmişti; yalnız yolculuk ediyor ve nereye gitmekte olduğundan çok emin görünüyordu.</span></p>

  <p class="calibre"><span class="sgc6">Channa dağının yalçın yüzü boyunca patikadan yukarı tırmandı.</span></p>

  <p class="calibre"><span class="sgc6">Hedefine, yani dev kapıya ulaşması, sabahın büyük kısmını almıştı.</span></p>

  <p class="calibre"><span class="sgc6">Kapının önüne vardığında bir an durdu, matarasından bir yudum su içti, ağzını elinin tersiyle sildi, gülümsedi.</span></p>

  <p class="calibre"><span class="sgc6">Sonra sırtını kapıya dayayıp oturdu ve öğle yemeğini atıştırdı. Bitirdiğinde, yemeğini sardığı yaprakları uçurumdan aşağı attı ve onların hava akımlarıyla sağa sola salınarak düşüşlerini izledi. O zaman piposunu yaktı ve içmeye başladı.</span></p>

  <p class="calibre"><span class="sgc6">Yeterince dinlendiğinde ayağa kalktı ve bir kez daha kapıya döndü.</span></p>

  <p class="calibre"><span class="sgc6">Eli basınçlı plakanın üzerine gitti ve yavaş yavaş bir dizi hareket yaptı. Eli plakadan ayrılırken kapının ardından melodik bir ses duyuldu.</span></p>

  <p class="calibre"><span class="sgc6">Sonra halkayı yakalayıp omuz adalelerini gererek asıldı. Kapı önce ağır ağır, sonra daha hızlı açıldı. Kenara çekildi ve kapının sahanlığı da aşacak biçimde sonuna kadar açılmasını bekledi.</span></p>

  <p class="calibre"><span class="sgc6">Kapının iç yüzünde, dışındakinin eşi bir halka daha vardı. Kapının ulaşamayacağı kadar uzağa kaçmaması için yanından geçerken bu halkayı yakaladı ve topuklarıyla yerden destek alarak durdurdu.</span></p>

  <p class="calibre"><span class="sgc6">Sırtından doğru sıcak bir hava dalgası geldiğini hissetti.</span></p>

  <p class="calibre"><span class="sgc6">Kapıyı ardından yine kapattı ve sadece taşıdığı birçok meşaleden birini yakacak kadar durakladı. Sonra, o ilerledikçe genişliği artan bir koridor boyunca yürümeye başladı.</span></p>

  <p class="calibre"><span class="sgc6">Zeminin eğimi aniden dikleşmişti ve yüz adım kadar attıktan sonra tavan artık gözle görülemeyecek kadar yüksekte kalmıştı.</span></p>

  <p class="calibre"><span class="sgc6">İkiyüzüncü adımda kuyu ağzının yanındaydı.</span></p>

  <p class="calibre"><span class="sgc6">Halen dört yanını, meşalesinin ışığıyla kısmen delinebilen, uçsuz bir karanlık çevreliyordu. Arkasında ve sağındaki dışında duvarlar gözden kaybolmuştu. Zemin, hemen önünde sona eriyordu.</span></p>

  <p class="calibre"><span class="sgc6">Bu kenarın ötesinde dipsize benzeyen bir kuyu vardı. Karşı yakayı göremiyordu, ama kuyunun daire şeklinde olduğunu biliyordu ve indikçe çevresinin genişlediğinden de haberdardı.</span></p>

  <p class="calibre"><span class="sgc6">Kuyu duvarı boyunca döne döne inen keçiyolundan aşağı ilerlemeye başladı ve derinlerden ılık havanın yükselişini hissetti. Bu, yapay bir keçiyoluydu. Böyle olduğu dikliğine rağmen anlaşılabiliyordu. Dar ve güvenilmezdi; birçok yerde çatlamış ve üzerinde yer yer moloz birikmişti. Ama onun sürekli döne döne inen eğimi varlığının belirli bir amacı ve düzeni olduğunu vurgulamaktaydı.</span></p>

  <p class="calibre"><span class="sgc6">Bu keçiyolu boyunca dikkatle ilerledi. Solunda duvar vardı. Sağında ise boşluk.</span></p>

  <p class="calibre"><span class="sgc6">Bir buçuk asır gibi gelen bir süre sonunda, çok çok aşağısında, boşluğun ortasında asılıymış gibi görünen küçük bir ışığın titreştiğini gördü.</span></p>

  <p class="calibre"><span class="sgc6">Ama duvarın eğimi zamanla yolunu öyle saptırmıştı ki, bu ışık artık uzakta asılıymış gibi değil, altına ve biraz sağına düşüyormuş gibi görünmeye başlamıştı.</span></p>

  <p class="calibre"><span class="sgc6">Keçiyolunda bir tur daha döndüğünde ışık tam karşısına denk düştü.</span></p>

  <p class="calibre"><span class="sgc6">Ateş parçasının duvarda gizlendiği oyuğun yanından geçerken, zihninde bir sesin haykırdığını duydu:</span></p>

  <p class="calibre"><span class="sgc6">"Kurtar beni, efendim ve dünyayı ayaklarına sereyim!"</span></p>

  <p class="calibre"><span class="sgc6">Oyuğun içindeki yüze benzer şeye gözucuyla bile bakmadan aceleyle yoluna devam etti.</span></p>

  <p class="calibre"><span class="sgc6">Şimdi, ayaklarının aşağısında, karanlık denizinin içinde yüzercesine, yeni ışıklar seçilebiliyordu.</span></p>

  <p class="calibre"><span class="sgc6">Kuyu genişlemeye devam etti. Alev gibi, ancak alev olmayan ve gittikçe parlaklaşan ışıltılarla doluydu; biçimler, yüzler ve yarı anımsanan görüntülerler. O geçerken her birinden çığlıklar yükseliyordu: "Kurtar beni! Kurtar beni!"</span></p>

  <p class="calibre"><span class="sgc6">Ama o durmadı.</span></p>

  <p class="calibre"><span class="sgc6">Kuyunun dibine vardı, kayalık zemindeki çatlakların ve kırık taş parçalarının arasından karşıya geçti. Sonunda, üzerinde büyük, turuncu bir ateşin oynaştığı duvara ulaştı.</span></p>

  <p class="calibre"><span class="sgc6">Ateş, o yaklaşırken kiraz kırmızısına dönüşmüştü ve tam karşısında durduğunda da bir safirin yüreği gibi mavileşmişti.</span></p>

  <p class="calibre"><span class="sgc6">Kendi boyunun iki katı yükseklikte kıvranıyor, bir nabız gibi atıyordu. İçinden çıkan alev dilleri ona doğru uzanıyor ve sanki görünmez bir engele çarpmışçasına geri kaçıyorlardı.</span></p>

  <p class="calibre"><span class="sgc6">İnişi süresince o kadar çok ateşin yanından geçmişti ki, sayısını o da şaşırmıştı. Kuyunun dibine açılan mağara ve dehlizlerde daha birçoklarının gizlendiğini o da </span><span class="sgc7">biliyordu.</span></p>

  <p class="calibre"><span class="sgc6">Aşağı inerken yanından geçtiği her ateş parçası kendi iletişim yöntemleriyle ona seslenmiş, sözcükler beyninin içinde davul gibi gümbürdemişti: Tehdit eden sözcükler, yalvaran ve vaat eden sözcükler. Ama diğerlerinin hepsinden daha büyük olan mavi parıltıdan ona hiçbir ileti gelmedi. Parlak yüreğinde onu kışkırtan hiçbir şekil kıvrılıp dönmedi. Ateşti o, ateş kaldı.</span></p>

  <p class="calibre"><span class="sgc6">Yeni bir meşale tutuşturdu ve iki kayanın arasına sıkıştırdı.</span></p>

  <p class="calibre"><span class="sgc6">"Evet, Lanetli Olan, döndün demek!"</span></p>

  <p class="calibre"><span class="sgc6">Sözcükler üzerine inen kırbaç darbeleri gibiydi. Kendini toparlayıp yüzünü mavi ateşe </span><span class="sgc7">döndü ve karşılık verdi:</span></p>

  <p class="calibre"><span class="sgc6">"Taraka dedikleri sen misin?"</span></p>

  <p class="calibre"><span class="sgc6">"Beni buraya hapseden kişi hangi adla çağırıldığımı da bilmelidir," diye geldi yanıt,</span></p>

  <p class="calibre"><span class="sgc6">"Sanma ki, ey Siddhartha, farklı bir beden taşıdığın için seni tanımadım. Senin gerçek </span><span class="sgc7">benliğini oluşturan enerji dalgalanmalarını okuyorum... onları maskeleyen eti değil."</span></p>

  <p class="calibre"><span class="sgc6">"Anlıyorum," dedi Sam.</span></p>

  <p class="calibre"><span class="sgc6">"Benimle mahpusumda eğlenmeye mi geldin?"</span></p>

  <p class="calibre"><span class="sgc6">"Seni bağladığım günlerde eğlenmiş miydim?"</span></p>

  <p class="calibre"><span class="sgc6">"Hayır, eğlenmemiştin."</span></p>

  <p class="calibre"><span class="sgc6">"Kendi türümü koruyabilmek için yapılması gerekeni yaptım. İnsanların sayısı azdı ve </span><span class="sgc7">zayıftılar. Senin ırkın onların üzerine çullanmıştı ve onları mahvetmek üzereydiniz."</span></p>

  <p class="calibre"><span class="sgc6">"Bizim dünyamızı çaldın, Siddhartha. Bizi burada prangaya vurdun. Başımıza hangi yeni </span><span class="sgc7">onursuzluğu sarmak için geldin buraya?" </span></p>

  <p class="calibre"><span class="sgc7">"Belki yaptıklarımı kısmen de olsa telafi </span><span class="sgc7">etmenin bir yolu vardır."</span></p>

  <p class="calibre"><span class="sgc6">"İstediğin nedir?"</span></p>

  <p class="calibre"><span class="sgc6">"Müttefikler."</span></p>

  <p class="calibre"><span class="sgc6">"Bizden bir mücadelede taraf olmamızı mı istiyorsun?"</span></p>

  <p class="calibre"><span class="sgc6">"Doğru."</span></p>

  <p class="calibre"><span class="sgc6">"Ve her şey olup bittiğinde bizi yine bağlamak isteyeceksin."</span></p>

  <p class="calibre"><span class="sgc6">"Şayet bir çeşit anlaşmaya varamazsak."</span></p>

  <p class="calibre"><span class="sgc6">"Bana koşullarını say," dedi mavi ateş.</span></p>

  <p class="calibre"><span class="sgc6">"Eski günlerde senin halkın, görünür ya da görünmez yürürlerdi Göksel Kent'in </span><span class="sgc7">sokaklarında."</span></p>

  <p class="calibre"><span class="sgc6">"Bu doğru."</span></p>

  <p class="calibre"><span class="sgc6">"Orası şimdi çok daha iyi berkitilmiş durumda."</span></p>

  <p class="calibre"><span class="sgc6">"Nasıl yani?"</span></p>

  <p class="calibre"><span class="sgc6">"Esirgeyen Vishnu ile Ölüm Tanrısı Yama-Dharma, eski günlerde olduğu gibi sadece </span><span class="sgc7">Kent'i değil, Gökyüzü'nün tamamını, aşılmasının olanaksız olduğu söylenen bir </span><span class="sgc7">kubbeyle örttüler."</span></p>

  <p class="calibre"><span class="sgc6">"Aşılması olanaksız kubbe diye bir şey yoktur."</span></p>

  <p class="calibre"><span class="sgc6">"Duyduğumu söylüyorum sadece."</span></p>

  <p class="calibre"><span class="sgc6">"Bir kente girmenin birçok yolu vardır, Tanrı Siddhartha."</span></p>

  <p class="calibre"><span class="sgc6">"Onları benim için bulur musun?"</span></p>

  <p class="calibre"><span class="sgc6">"Özgürlüğümün bedeli bu mudur?"</span></p>

  <p class="calibre"><span class="sgc6">"Senin özgürlüğününki... evet."</span></p>

  <p class="calibre"><span class="sgc6">"Ya halkımın geri kalanı?"</span></p>

  <p class="calibre"><span class="sgc6">"Eğer onlar da azat olmak istiyorlarsa, Kent'i kuşatmayı ve ele geçirmeyi hepinizin kabul etmesi gerekir."</span></p>

  <p class="calibre"><span class="sgc6">"Bizi kurtar ve Gökyüzü'nü alaşağı edelim!"</span></p>

  <p class="calibre"><span class="sgc6">"Diğerleri adına da mı konuşuyorsun?"</span></p>

  <p class="calibre"><span class="sgc6">"Ben Taraka'yım. Herkes adına konuşurum."</span></p>

  <p class="calibre"><span class="sgc6">"Bu pazarlığın yerine getirileceğine dair garantin nedir, Taraka?"</span></p>

  <p class="calibre"><span class="sgc6">"Sözüm yetmez mi? Neyin üzerine istersen yemin etmeye hazırım."</span></p>

  <p class="calibre"><span class="sgc6">"Yeminler üzerine iş görmek, bir pazarlıkçı için pek de güven verici bir meziyet değildir. Ayrıca, her türlü pazarlıkta, gücün aynı zamanda da zayıflığındır. Bir başkasına seni denetleme yetkisini bırakmayacak kadar güçlüsün. Adlarına yemin edeceğin tanrıların yok. Onur sorunu yaptığın tek şey kumar borcun ve buradaki ortam kumar oynamaya uygun sayılmaz."</span></p>

  <p class="calibre"><span class="sgc6">"Sen</span> <span class="sgc6">bizi denetleme gücüne sahipsin."</span></p>

  <p class="calibre"><span class="sgc6">"Tek tek, belki. Ama hepinizi birden değil."</span></p>

  <p class="calibre"><span class="sgc6">"Gerçekten de zor bir durum," dedi Taraka. "Özgür olabilmek için her ne olursa vermem gerek... ama elimde olan tek şey de gücüm... özünde tamamen bağımsız, saf bir güç. Daha büyük bir kuvvet ona boyun eğdirebilir, ama yanıt bu değil. Verdiğim sözün tutulacağına dair sana tatminkâr bir garantiyi nasıl verebilirim, bilmiyorum. Eğer senin yerinde</span> <span class="sgc6">ben</span> <span class="sgc6">olsaydım, bana kesinlikle güvenmezdim."</span></p>

  <p class="calibre"><span class="sgc6">"Bu bir çeşit ikilem. Öyleyse şimdi seni azad edeceğim -sadece seni- Kutup'a gitmen ve Gökyüzü'nün savunma sistemlerini kolaçan etmen için. Sen yokken, konuyu daha ayrıntılı olarak düşüneceğim. Sen de öyle yap ve döndüğünde belki daha adil bir düzenlemeye gidebiliriz."</span></p>

  <p class="calibre"><span class="sgc6">"Kabul edildi! Beni bu akıbetten azad et!"</span></p>

  <p class="calibre"><span class="sgc6">"O zaman gücümü gör, Taraka!" dedi Sam. "Bağladığım gibi salarım da... işte böyle!"</span></p>

  <p class="calibre"><span class="sgc6">Ateş, duvardan dışarı doğru kaynadı.</span></p>

  <p class="calibre"><span class="sgc6">Bir ateş topuna dönüştü ve kuyunun içinde bir kuyrukluyıldız gibi dönmeye başladı; küçük bir güneş gibi yanıyor, karanlığı aydınlatıyordu; uçtukça sürekli renk değiştiriyordu ve kayalar bazen korkunç bazen ise hoş renklere bürünüyordu.</span></p>

  <p class="calibre"><span class="sgc6">Soma gelip Siddhartha denilen kişinin başının üzerinde durdu ve yürek gibi atan sözler yağdırdı.</span></p>

  <p class="calibre"><span class="sgc6">"Gücümün yine özgür kalmasından duyduğum memnuniyeti bilemezsin. Seninle bir kez daha boy ölçüşmek fikri geçiyor aklımdan."</span></p>

  <p class="calibre"><span class="sgc6">Aşağısındaki adam omuz silkti.</span></p>

  <p class="calibre"><span class="sgc6">Ateş topu yoğunlaşmaya başladı. Küçüldükçe parlaklığı arttı ve yavaş yavaş yere indi.</span></p>

  <p class="calibre"><span class="sgc6">Orada, dev bir çiçekten düşmüş bir taç yaprağı gibi titreyerek durdu; sonra Albız Kuyusu'nun zemininde ağır ağır kaydı ve duvardaki gediğine geri girdi.</span></p>

  <p class="calibre"><span class="sgc6">"Şimdi tatmin oldun mu?" diye sordu Siddhartha.</span></p>

  <p class="calibre"><span class="sgc6">"Evet," diye geldi yanıt, kısa bir süre sonra. "Gücün solmamış, İblis Tutan. Beni bir daha azad et."</span></p>

  <p class="calibre"><span class="sgc6">"Bu eğlenceden sıkıldım artık, Taraka. Belki de en iyisi seni olduğun gibi bırakıp başka yerden yardım aramaya gitmek."</span></p>

  <p class="calibre"><span class="sgc6">"Hayır! Sana söz verdim! Daha ne istiyorsun?"</span></p>

  <p class="calibre"><span class="sgc6">"Aramızda bir çekişme olmamasını tercih ederim. Şimdi ya bana bu şekilde hizmet edersin ya da etmezsin. Hepsi bu. Seçimini yap ve sonucuna sadık kal... yeminine de."</span></p>

  <p class="calibre"><span class="sgc6">"Pekâlâ. Beni serbest bırak da gidip buzdan dağının üzerindeki Gökyüzü'nü göreyim ve zayıf noktalarını sana bildireyim."</span></p>

  <p class="calibre"><span class="sgc6">"Git o zaman!"</span></p>

  <p class="calibre"><span class="sgc6">Bu kez ateş dışarı daha yavaş taştı. Şam'ın karşısında dump salındı ve kabaca bir insan şekline büründü.</span></p>

  <p class="calibre"><span class="sgc6">"Senin gücün nedir, Siddhartha? Yaptığın şeyleri nasıl becerebiliyorsun?"</span></p>

  <p class="calibre"><span class="sgc6">"Elektro-yöneltim diyelim," dedi Sam, "enerjinin zihinsel denetlenmesi. Herhangi bir deyim kadar uygundur. Adına ne dersen de, ama bir daha benimle ters düşmemeye özen göster. Maddeden yapılmış hiçbir silah sana dokunamasa bile, onu kullanarak seni öldürebilirim. Şimdi git!"</span></p>

  <p class="calibre"><span class="sgc6">Taraka, ırmağa batırılan bir çıra gibi kayboldu ortadan ve Siddhartha, çevresindeki karanlığı aydınlatan meşalesiyle, kayaların arasında yalnız kaldı.</span></p>

  <p class="calibre"><span class="sgc6">Siddhartha dinlendi ve bir uğultu halinde sesler doldurdu beynini... vaat eden, kışkırtan, yalvaran sesler. Zenginlik ve ihtişam görüntüleri aktı gözlerinin önünden. Harikulade haremler önünde resmigeçit yaptı ve ziyafetler serildi ayaklarına. Misk kokuları ve yanan tütsülerin mavimsi dumanı çevresinde ruhunu yatıştıran hafif bir sisti. Çiçeklerin arasında geziniyordu, gülümseyen kızlar ona şarap dolu kupalar getiriyordu; billur gibi bir ses onun için şarkılar söyledi ve yakındaki bir gölün üzerinde insan olmayan yaratıklar raks ettiler.</span></p>

  <p class="calibre"><span class="sgc6">"Azad et, azad et," diye seslendiler ona.</span></p>

  <p class="calibre"><span class="sgc6">Ama o gülümsedi, seyretti ve hiçbir şey yapmadı.</span></p>

  <p class="calibre"><span class="sgc6">Yakarmalar, yalvarmalar ve vaatler azar azar bir lanet ve tehdit yaygarasına dönüştü. Kılıçlarına geçirdikleri bebeklerle zırhlı iskeletler yürüdü üzerine. Dört bir yanında içinden ateş dillerinin fırladığı kükürt kokulu çukurlar açılmıştı. Yüzünün hemen </span><span class="sgc7">önündeki bir daldan sarkan bir yılan zehir tükürüyordu. Örümcekler ve kurbağalar yağdı başından aşağı.</span></p>

  <p class="calibre"><span class="sgc6">"Serbest bırak bizi... ya da ızdırabın ebedi olsun!" diye bağırdılar.</span></p>

  <p class="calibre"><span class="sgc6">"Eğer böyle davranmakta inat ederseniz," diye belirtti, "Siddhartha öfkelenecek ve halen sahip olduğunuz özgürlük şansınızı da elinizden alacak!"</span></p>

  <p class="calibre"><span class="sgc6">O zaman her yan sessizliğe büründü ve Sam zihnini boşaltıp uyuklamaya başladı.</span></p>

  <p class="calibre"><span class="sgc6">Orada, mağaranın içinde iki kez yemek yedi ve sonra yine uyudu.</span></p>

  <p class="calibre"><span class="sgc6">Daha sonra, Taraka, iri pençeleri olan yırtıcı bir kuş olarak geri döndü ve ona rapor verdi:</span></p>

  <p class="calibre"><span class="sgc6">"Benim ırkımdan olanlar havalandırma boruları yoluyla girebilir," dedi, "ama insanlar bunu yapamaz. Dağın içinde çok sayıda asansör boşluğu da var aynı zamanda. Tabii, bunların hepsi nöbetçili. Ama eğer nöbetçiler öldürülür ve alarm sistemleri devreden çıkarılırsa, bu iş başarılabilir. Ayrıca, uçan gemilerin girip çıkmalarını sağlamak için, kubbenin kendisinin çeşitli yerlerinden açıldığı zamanlar da mevcut."</span></p>

  <p class="calibre"><span class="sgc6">"Çok iyi," dedi Siddhartha. "Birkaç haftalık mesafede hükmetmekte olduğum bir krallık var. Yıllardır yerime bir naip bakıyor, ama eğer oraya dönersem bir ordu kurabilirim. Ülkede yeni bir dinin tohumlan atılıyor. Artık tanrılar, insanların gözünde bir zamanlar olduklarından daha az yüce olabilir."</span></p>

  <p class="calibre"><span class="sgc6">"Gökyüzü'nün defterini dürmeyi mi planlıyorsun?"</span></p>

  <p class="calibre"><span class="sgc6">"Evet, oradaki defineleri dünyaya sunmak istiyorum."</span></p>

  <p class="calibre"><span class="sgc6">"Bu benim zevkime de uyar. Kazanmak kolay değil, ama biri insanlardan, biri de benim ırkımdan oluşan iki orduyla bu işi becerebiliriz. Şimdi halkımı azad et ki, işe başlayalım."</span></p>

  <p class="calibre"><span class="sgc6">"Yalnızca senin sözüne güvenmem gerekeceğini biliyorum," dedi Siddhartha. "Evet, öyleyse, haydi başlayalım!" Albız Kuyusu'nun zemininden aşağılara doğru açılan ilk tünelin ağzına doğru yürüdü.</span></p>

  <p class="calibre"><span class="sgc6">O gün onlardan, mağaraları renkleri, hareketleri ve ışıklarıyla dolduran altmış beş tanesini serbest bıraktı. Hava sevinç çığlıklarıyla ve sürekli biçim değiştirip özgürlüklerinin tadını çıkararak kuyunun içinde sağa sola uçuşurken çıkardıkları seslerle inliyordu.</span></p>

  <p class="calibre"><span class="sgc6">Sonra içlerinden biri İliç uyarmadan uçan bir yılan şekline büründü ve pençelerini gererek üzerine doğru geldi.</span></p>

  <p class="calibre"><span class="sgc6">Bir an için tüm dikkatini bu yaratığa yöneltti.</span></p>

  <p class="calibre"><span class="sgc6">Yaratık kısa, çatlak bir çığlık atıp paramparça oldu ve mavi-beyaz kıvılcımlar halinde yere döküldü.</span></p>

  <p class="calibre"><span class="sgc6">Sonra bunlar da söndü ve yaratık tamamen yok oldu.</span></p>

  <p class="calibre"><span class="sgc6">Mağaralarda sessizlik hâkimdi ve ışıklar duvarlar boyunca dolanıp titreşiyordu.</span></p>

  <p class="calibre"><span class="sgc6">Siddhartha dikkatini ışıkların en büyüğüne, Taraka'ya yöneltti.</span></p>

  <p class="calibre"><span class="sgc6">"O, gücümü denemek için mi saldırmıştı bana?" diye sordu. "Sana söylediğim biçimde gerçekten öldürüp öldüremeyeceğimi anlamak için mi?"</span></p>

  <p class="calibre"><span class="sgc6">Taraka yaklaştı, tam karşısında havada asılı vaziyette durdu. "Saldırısını benim onayımla yapmadı," diye belimi. "Esaretin onu yarı yarıya çıldırtmış olduğunu sanıyorum."</span></p>

  <p class="calibre"><span class="sgc6">Siddhartha omuz silkti. "Bir süre dilediğinizce tadını çıkarın özgürlüğünüzün," dedi. "Biraz dinleneceğim." Mağaradan ayrıldı.</span></p>

  <p class="calibre"><span class="sgc6">Kuyunun zeminine geri döndü, şiltesinin üzerine uzandı ve uyudu.</span></p>

  <p class="calibre"><span class="sgc6">Bir düş gördü.</span></p>

  <p class="calibre"><span class="sgc6">Koşuyordu.</span></p>

  <p class="calibre"><span class="sgc6">Gölgesi önüne düşmüştü ve o koştukça gölge büyüyordu.</span></p>

  <p class="calibre"><span class="sgc6">Gölge artık onun değil, sanki tuhaf bir yaratığın hatlarını taşımaya başlamıştı. Aniden, gölgesinin, peşinden gelen yaratığınki tarafından yutulduğunu anladı: Yakalanmış, bastırılmış ve alt edilmişti.</span></p>

  <p class="calibre"><span class="sgc6">Derken korkunç bir panikle dolu bir an yaşadı, orada, kaçmakta olduğu o kör düzlükte. Birdenbire, bu yeni gölgenin de kendisine ait olduğunu fark etti.</span></p>

  <p class="calibre"><span class="sgc6">Onu izleyen felaket artık peşinde değildi.</span></p>

  <p class="calibre"><span class="sgc6">Kendi kendinin felaketi olduğunu anlamıştı.</span></p>

  <p class="calibre"><span class="sgc6">Sonunda kendini yakalayabilmiş olduğunu kavrayarak haykırmak istedi, ama sadece kahkahalarla güldü.</span></p>

  <p class="calibre"><span class="sgc6">Yine uyandığında yürüyordu.</span></p>

  <p class="calibre"><span class="sgc6">Albız Kuyusunun çarpık duvar yolundan yukarı yürüyordu.</span></p>

  <p class="calibre"><span class="sgc6">Yürüdükçe, tutsak alevlerin yanından geçiyordu.</span></p>

  <p class="calibre"><span class="sgc6">O geçerken her biri ayrı ayrı bağırdılar:</span></p>

  <p class="calibre"><span class="sgc6">"Kurtarın bizi, efendilerimiz!"</span></p>

  <p class="calibre"><span class="sgc6">Ve ağır ağır, zihni olan o buzun kenarları erimeye başladı.</span></p>

  <p class="calibre"><span class="sgc6">Efendilerimiz...</span></p>

  <p class="calibre"><span class="sgc6">Çoğul. Tekil değil.</span></p>

  <p class="calibre"><span class="sgc6">Efendilerimiz, demişlerdi.</span></p>

  <p class="calibre"><span class="sgc6">O zaman yalnız yürümekte olmadığını anladı.</span></p>

  <p class="calibre"><span class="sgc6">Ne çevresinde, ne de aşağısında dans eden, titreşen şekiller vardı.</span></p>

  <p class="calibre"><span class="sgc6">Tutsak edilmiş olanlar hâlâ tutsaktı. Azad ettikleri ise gitmişti.</span></p>

  <p class="calibre"><span class="sgc6">Şimdi, Albız Kuyusu'nun yüksek duvarını tırmanırken, yolunu hiçbir meşale aydınlatmıyordu. Ama o hâlâ görebiliyordu.</span></p>

  <p class="calibre"><span class="sgc6">Gözlerinin böyle bir marifete sahip olmadığının bilincindeydi.</span></p>

  <p class="calibre"><span class="sgc6">Ve ona çoğul hitap edilmişti.</span></p>

  <p class="calibre"><span class="sgc6">Ve vücudu hareket etmekteydi, ama onun istenciyle değil.</span></p>

  <p class="calibre"><span class="sgc6">Durmak, olduğu yerde kıpırdamadan kalmak için çabaladı.</span></p>

  <p class="calibre"><span class="sgc6">Keçiyolundan yukarı ilerlemeye devam etti ve o zaman dudaklarından şu sözcükler </span><span class="sgc7">döküldü:</span></p>

  <p class="calibre"><span class="sgc6">"Görüyorum ki, uyanmışsın. Günaydın."</span></p>

  <p class="calibre"><span class="sgc6">Zihninde oluşan som işaretini yine dudakları yanıtladı:</span></p>

  <p class="calibre"><span class="sgc6">"Evet, esir olmak nasıl bir şeymiş, İblis Tutan?... Hem de kendi bedeninin içinde?"</span></p>

  <p class="calibre"><span class="sgc6">Siddhartha zihninde bir başka düşünce daha oluşturdu:</span></p>

  <p class="calibre"><span class="sgc6">"Senin ırkından hiçbirinin beni istencim dışında denetime alamayacağını sanıyordum... </span><span class="sgc7">uykumda dahi."</span></p>

  <p class="calibre"><span class="sgc6">"Sana samimi bir yanıt vereyim mi?" diye sordu diğeri. "Ben de sanmazdım. Ama </span><span class="sgc7">ırkımın birçoğunun ortak gücü bende toplanmıştı. Denemeye değerdi."</span></p>

  <p class="calibre"><span class="sgc6">"Ya diğerleri? Onlar neredeler?"</span></p>

  <p class="calibre"><span class="sgc6">"Gittiler. Onları çağırıncaya dek yeryüzünde dolaşacaklar."</span></p>

  <p class="calibre"><span class="sgc6">"Ya şu tutsaklıkları sürenler? Eğer bekleseydin onların hepsini kurtaracaktım."</span></p>

  <p class="calibre"><span class="sgc6">"Diğerleri benim umurumda mı? Ben özgürüm şimdi ve yine bir vücudum var! Gerisi ne </span><span class="sgc7">fark eder?"</span></p>

  <p class="calibre"><span class="sgc6">"Bu durumda, yardım için verdiğin sözün artık hiçbir anlamı kalmadığını varsayabilirim."</span></p>

  <p class="calibre"><span class="sgc6">"Yanılıyorsun," dedi iblis. "Diyelim ki, bir aya kalmadan bu konuya yine döneceğiz. Bu fikir</span> <span class="sgc6">bana da</span> <span class="sgc6">cazip geliyor. Tanrılarla yapılacak bir savaşın çok muhteşem bir şey olacağını hissediyorum. Ama önce bir süre etin zevklerini tatmak istiyorum. Başıma yüzyıllardır sardığın sıkıntı ve esaretten sonra küçücük bir eğlenceyi niçin esir-giyorsun?"</span></p>

  <p class="calibre"><span class="sgc6">"Ama bedenimi kullanmana gönüllü olmadığımı itiraf etmeliyim."</span></p>

  <p class="calibre"><span class="sgc6">"Her neyse, buna bir süre katlanman gerekecek. Sen de benimle aynı zevkleri paylaşacak konumda olduğuna göre niçin tadını çıkarmaya bakmıyorsun?"</span></p>

  <p class="calibre"><span class="sgc6">"Sanırım tanrılarla savaşa girmek istediğini belirtmiştin."</span></p>

  <p class="calibre"><span class="sgc6">"Gerçekten de öyleydi. Keşke eski günlerde bunu ben de düşünebilmiş olsaydım. Belki de o zaman asla esir düşmemiş olurduk. Belki o zaman bu dünyanın üzerinde ne insanlar ne de tanrılar olurdu. Ama hiçbir zaman toplu bir eylemde bulunamadık. Ruhumuzun özgürlüğü doğal olarak kişisel bağımsızlığımızı doğuruyor. İnsanoğluyla olan genel çatışmamızda hepimiz kendi savaşımızı verdik. Ben bir önderim, bıı doğru... diğerlerinden daha yaşlı, daha güçlü ve bilge olmam sayesinde. Bana fikir danışmak için gelirler, onlara emir verdiğimde yerine getirirler. Ama onların tümüne birden savaşmayı hiç emretmedim. Ancak, ileride edeceğim. Bu, tekdüze yaşantımızı renklendiren bir yenilik olacaktır."</span></p>

  <p class="calibre"><span class="sgc6">"Sana fazla beklememeni tavsiye ederim, çünkü 'ileride' diye bir şey olmayacak, Taraka."</span></p>

  <p class="calibre"><span class="sgc6">"Niçin olmasın?"</span></p>

  <p class="calibre"><span class="sgc6">"Albız Kuyusu'na geldiğimde tanrıların gazabı ense kökümde arı kovanı gibi uğulduyordu. Şu anda altmışaltı adet iblis yeryüzüne salınmış durumda. Çok yakında varlığınız fark edilecek. Tanrılar bu işi kimin kotardığını anlayacak ve bize karşı önlemler almaya başlayacaklar. Sürpriz kozumuzu yitireceğiz."</span></p>

  <p class="calibre"><span class="sgc6">"Eski günlerde de dövüştük tanrılarla... "</span></p>

  <p class="calibre"><span class="sgc6">"Ve artık eski günlerde değiliz, Taraka. Tanrılar şimdi daha, çok daha güçlü. Sen çok uzun bir süre tutsak kaldın ve onlar çağlar boyunca giderek daha çok güçlendiler. Eğer tarihteki ilk Rakasha ordusuna komuta etsen ve sizi savaş meydanlarında destekleyecek bir de insan ordusu oluştursam bile... evet, o zaman bile, savaşın sonucu kesin sayılamaz. Şimdi boşa vakit geçirmek her şeyi heba etmek oluyor."</span></p>

  <p class="calibre"><span class="sgc6">"Keşke benimle bu şekilde konuşmasan, Siddhartha, çünkü çok</span> <span class="sgc6">huzursuz</span> <span class="sgc6">oluyorum."</span></p>

  <p class="calibre"><span class="sgc6">"Olmanı istiyorum. Tüm gücüne rağmen, Kırmızılı Olan'la karşılaşırsan eğer, yaşamını bakışlarıyla içecektir. O buraya, Ratnagaris'e gelecek, çünkü beni izliyor. İblislerin serbest kalmaları onu buraya yöneltecek bir işaret levhası gibidir. Yanında başkalarını da getirebilir. Onları denginizin çok üzerinde bulabilirsiniz."</span></p>

  <p class="calibre"><span class="sgc6">İblis yanıt vermedi. Kuyunun başına eriştiler ve Taraka, şimdi açık olan kapıya olan iki yüz adımlık mesafeyi geçti. Sahanlığa çıkıp aşağı baktı.</span></p>

  <p class="calibre"><span class="sgc6">"Rakasha'nın kudretinden şüphe ediyorsun ha, İblis Tutan?" diye sordu. "Öyleyse tanık ol!"</span></p>

  <p class="calibre"><span class="sgc6">Sahanlıktan dışarı birkaç adım attı.</span></p>

  <p class="calibre"><span class="sgc6">Aşağı düşmediler.</span></p>

  <p class="calibre"><span class="sgc6">Aşağı attığı yapraklar gibi -ne kadar süre önceydi?- hava akımlarına kapılıp salınmaya başladılar.</span></p>

  <p class="calibre"><span class="sgc6">Yarı yolda, Channa adlı dağın üzerindeki keçiyoluna kondular.</span></p>

  <p class="calibre"><span class="sgc6">"Senin sadece sinir sistemini denetlemekle kalmıyorum," dedi Taraka, "tüm bedenine sızdım ve her yanını varlığımın enerjisiyle sarmaladım. Öyleyse, gözleriyle yaşam içen şu kırmızılıyı gönder bana! Onunla tanışmak istiyorum!"</span></p>

  <p class="calibre"><span class="sgc6">"Her ne kadar havada yürüyebiliyor olsan da, böyle konuşmakla acele ediyorsun," dedi Siddhartha. “Prens Videgha'nın buradan çok uzak olmayan bir yerde, Palamaidsu'da, divan açtığını biliyorum," dedi Taraka. "Çünkü Gökyüzü'nden dönerken oraya da uğradım. Gördüğüm kadarıyla prens kumardan hoşlanıyor. Dolayısıyla, haydi yola revan olalım!"</span></p>

  <p class="calibre"><span class="sgc6">"Ya Ölüm Tanrısı da oyunumuza katılmaya gelirse?"</span></p>

  <p class="calibre"><span class="sgc6">"Bırak katılsın!" diye bağırdı iblis. "Artık beni eğlendirmiyorsun, İblis Tutan. İyi geceler. Uyumana bak."</span></p>

  <p class="calibre"><span class="sgc6">Küçük bir karanlık ve büyük bir sessizlik oldu sonra, biri büyüyen, diğeri küçülen.</span></p>

  <p class="calibre"><span class="sgc6">Bunu izleyen günler parlak kırıntılardı sanki.</span></p>

  <p class="calibre"><span class="sgc6">Bir sohbetten ya da bir şarkıdan parçalar gelirdi ona, rengârenk sahnelerden, salonlardan, bahçelerden. Bir keresinde insanların tahta çarmıhlara gerildiği bir zindana bakmıştı gözleri ve kendi sesinin kahkahalarını duymuştu.</span></p>

  <p class="calibre"><span class="sgc6">Bu kırıntıların arasında düşler ve yarı-düşler görüyordu. Düşleri ateşle aydınlanıyor, sel gibi kan ve gözyaşı akıtıyordu. Karartılmış, uçsuz bucaksız bir katedralde barbut attı ve zarları güneşle gezegenlerdi. Göktaşları başının üzerinde alevler saçarak patladı ve kuyrukluyıldızlar siyah camdan bir kubbenin üzerinde yanan izler bıraktı. Korkuyla karışık bir coşku çığlığı işitti ve bu sesin büyük kısmının başkasına, ama bir kısmının da kendine ait olduğunu bildi. Korku... ona ait olan kısım buydu işte.</span></p>

  <p class="calibre"><span class="sgc6">Taraka çok fazla şarap içtiğinde ya da haremdeki geniş ve alçak yatağına soluk soluğa serilmek zorunda kaldığında, çaldığı beden üzerindeki mengenesi bir parça gevşiyordu. Ama Siddhartha zihnine indirilen darbe nedeniyle hâlâ çok zayıftı ve bedeni ya yorgun ya da sarhoş oluyordu ve iblis efendisinin egemenliğine meydan okumanın vaktinin henüz gelmediğini kavrıyordu.</span></p>

  <p class="calibre"><span class="sgc6">Bir vakitler onun olan gözlerle bir iblisin her yönü görebildiği gibi, yanından geçtiklerinin etini ve kemiğini sıyırıp tutkularının renklerini ve gölgelerini, varlıklarının hırs, şehvet ve kıskançlık içinde titreşen, içten içe nefretle tutuşan, korku ve ızdırapla sönükleşen ateşini görebiliyordu. Onun cehennemi sade bir bilginin soğuk mavi parıltısıyla, ölmekte olan bir rahibin beyaz ışığıyla, bakışlarını kaçıran soylu bir hanımın pembe halesiyle, oyun oynayan çocukların yalın, dans eden renkleriyle, bir dereceye kadar hafifletilmiş, çok renkli bir yerdi.</span></p>

  <p class="calibre"><span class="sgc6">Kumarda kazandığı Palamaidsu sarayının yüksek salonlarını ve geniş koridorlarını adımladı. Prens Videgha kendi zindanında zincire vurulmuştu. Ülkenin her yanındaki uyrukları, tahtta artık bir iblisin oturmakta olduğunun ayrımında değildiler. Her şey her zaman olduğu gibiydi. Siddhartha kasabanın sokaklarından bir filin sırtında geçtiğini gördü. Kadınlara, evlerinin kapılarında beklemeleri buyurulmuştu. Bunların içinden canının çektiğini seçti ve haremine götürmelerini istedi. Siddhartha, bu seçime yardım etmekte, şu ya da bu bakirenin, hizmetçinin ya da hanımın meziyetlerini Taraka'yla tartışmakta olduğunu şaşkınlık içinde fark etti. İblis şefinin tutkuları ona da bulaşmıştı ve artık onundular. Bu idrakle birlikte biraz daha kendine geldi; artık içki dolu boynuzu dudaklarına götüren, ya da zindanda kırbacı şaklatan el sadece iblisin eli değildi. Gittikçe daha uzun süreler boyunca bilinçli hale gelmeye başlamıştı ve yüreğinde, tüm insanlarda olduğu gibi, kendi ırkının çağrısına yanıt verecek bir iblisin gizlendiğini dehşet içinde kavrıyordu.</span></p>

  <p class="calibre"><span class="sgc6">Sonra bir gün, bedenini yöneten ve zihnini çarpıtan güce karşı savaş açtı. Büyük oranda kendine gelmişti ve yaptığı her işte Taraka'yla hem sessiz bir izleyici hem de aktif bir katılımcı olarak bir arada bulunuyordu.</span></p>

  <p class="calibre"><span class="sgc6">Bahçeye bakan balkonda durmuş günün akışını seyretmekteydiler. Taraka, tek bir </span><span class="sgc7">hareketle, tüm çiçekleri siyaha dönüştürmüştü. Ağaçlarda ve havuzlarda kertenkeleye benzeyen yaratıklar yaşamaya, gölgeliklerde vıraklayarak kaçışmaya başlamıştı. Havayı dolduran yoğun tütsü ve parfüm kokusu iç bayıltıcıydı. Kara dumanlar toprakta yılan gibi halkalanıyordu.</span></p>

  <p class="calibre"><span class="sgc6">Üç kez kastedilmişti yaşamına. Buna son kalkışan, saray muhafızlarının yüzbaşısıydı. Ama kılıcı yüzbaşının elinde bir kertenkeleye dönüşmüş ve yüzüne saldırarak gözlerini oymuş ve damarlarını, bedeninin kararıp şişmesine, bir yudum su için yalvararak ölmesine yol açan bir zehirle doldurmuştu.</span></p>

  <p class="calibre"><span class="sgc6">Siddhartha iblisin huylarını zihninde iyice ölçüp biçti ve o zaman darbesini indirdi.</span></p>

  <p class="calibre"><span class="sgc6">Gücünü, Albız Kuyusu'nda son kullandığı günden beri, yavaş yavaş yine toparlamıştı. Bu güç, Yama'nın bir vakitler ona söylediği gibi, bedeninden ve beyninden garip bir biçimde bağımsız halde, varlığıyla işgal etmekte olduğu uzay parçasının merkezinde, küçük bir çark gibi ağır ağır dönüyordu.</span></p>

  <p class="calibre"><span class="sgc6">Çark bir kez daha hızlandı ve Sam gücünü diğerinin gücüne çarptı.</span></p>

  <p class="calibre"><span class="sgc6">Taraka'nın dudaklarından bir çığlık kaçtı ve saf enerjiden oluşan karşı darbesi Siddhartha'ya bir mızrak gibi geldi.</span></p>

  <p class="calibre"><span class="sgc6">Bu darbeyi kısmen savuşturdu, kısmen soğurdu. Yine de, darbenin özü benliğine çarptığında içi acı ve telaşla doldu.</span></p>

  <p class="calibre"><span class="sgc6">Acısını tartmak için duraksamadı, aksine bir avcının karanlık bir hayvan inine vurması gibi yine saldırdı.</span></p>

  <p class="calibre"><span class="sgc6">Bir kez daha duydu dudaklarından yükselen çığlığı.</span></p>

  <p class="calibre"><span class="sgc6">Sonra iblis onun kudretine karşı kara duvarlar örmeye başlamıştı.</span></p>

  <p class="calibre"><span class="sgc6">Ama saldırısı karşısında bu duvarlar teker teker yıkıldı.</span></p>

  <p class="calibre"><span class="sgc6">Bir yandan dövüşürken, bir yandan da konuştular:</span></p>

  <p class="calibre"><span class="sgc6">"Ey sayısız vücudun adamı," dedi Taraka, "şu vücut içinde geçireceğim üç beş günü niçin bana çok görüyorsun? Bu içine doğduğun beden değil ve sen de onu sadece bir süre için ödünç aldın. Bir gün benim hiç dokunmadığım bir başka bedenin olacak. Öyleyse benim varlığımı neden bir kirlenme, bir hastalık olarak varsayıyorsun? Bu senin yüreğinde de bana benzer birşeyler kıpırdanmaya başladığından mıdır? Bu, senin de Rakasha'nın yöntemlerinden zevk aldığın, başkalarında uyandırdığın acıyı lezzetle tattığın, istenci dilediğince uygulatabildiğinden midir? Bu böyle midir? Sen de bütün bunları bildiğin ve arzuladığın, ama aynı zamanda da insanoğlunun en büyük laneti olan vicdana sahip oluşundan mıdır? Eğer öyleyse, İblis Tutan, zayıflığınla alay ediyorum. Ve sana üstün geleceğim!"</span></p>

  <p class="calibre"><span class="sgc6">"Ben neysem o olduğumdandır, iblis," dedi Siddhartha, tüm enerjisiyle bir kez daha yüklenirken. "Midesinin ve erkekliğinin de ötesindeki şeyleri sık sık arzulayan bir kişi olduğumdandır. Ben ne Budistlerin sandığı gibi bir azizim, ne de bir efsane kahramanı. Ben korkuyu iyi tanıyan ve nadiren vicdan azabı çeken bir insanım. Ama, asıl olarak, bir </span><span class="sgc7">amaçla yola çıktım ve şimdi sen yolumun üzerinde duruyorsun. Böylece benim lanetimi devralıyorsun... Ben artık kazansam da kaybetsem de, Taraka, senin yazgın çoktan de-ğişti. Buddha'nın laneti budur işte... Bir zamanlar olduğun gibi olamayacaksın bir daha!"</span></p>

  <p class="calibre"><span class="sgc6">Ve güneş gökyüzünü terk edip altın köprü gecenin tasını ikiye bölünceye dek, bütün gün boyunca giysileri terden sırılsıklam olmuş halde, balkonda bir heykel gibi kıpırdamadan durdular. Bahçe duvarının üzerinden bir ay yükseldi. Sonra, ona bir ay daha katıldı.</span></p>

  <p class="calibre"><span class="sgc6">"Buddha'nın laneti nedir?" diye sordu Taraka, tekrar tekrar. Ama Siddhartha yanıt vermedi.</span></p>

  <p class="calibre"><span class="sgc6">Son duvarı da yıkmıştı ve şimdi yanan ok izleri gibi enerji ışınlarıyla kılıç oynuyorlardı.</span></p>

  <p class="calibre"><span class="sgc6">Uzaklardaki bir tapınaktan tekdüze davul sesleri geliyordu ve ara sıra bahçede bir yaratık vıraklıyor, bir kuş çığlık atıyor, ya da üzerlerine bir böcek bulutu çöküp onlarla beslendikten sonra uçup gidiyordu.</span></p>

  <p class="calibre"><span class="sgc6">Sonra, gece rüzgârının kanatlarında, düşen yıldızlar gibi geldi onlar... Albız Kuyusu'ndan azad edilen ve yeryüzüne salınan diğer iblisler!</span></p>

  <p class="calibre"><span class="sgc6">Taraka'nın çağrısına uyarak ve güçlerini onun gücüne katarak geldiler.</span></p>

  <p class="calibre"><span class="sgc6">Benliği bir kasırgaya, dev bir okyanus dalgasına, şimşekli bir geceye dönüştü.</span></p>

  <p class="calibre"><span class="sgc6">Siddhartha muazzam bir çığla sürüklendiğini, ezildiğini, boğulduğunu ve gömüldüğünü hissetti.</span></p>

  <p class="calibre"><span class="sgc6">Duyduğu son şey boğazından yükselen kahkahaydı.</span></p>

  <p class="calibre"><span class="sgc6">Kendine gelinceye dek ne kadar süre geçtiğini bilmiyordu. Uyanışı bu kez çok yavaş olmuştu ve bilincine kavuştuğunda kendini iblislerin hizmetçi olarak yürüdükleri bir yerde buldu.</span></p>

  <p class="calibre"><span class="sgc6">Zihinsel bitkinliğinin son uyuşturucu bağları da çözüldüğünde çepeçevre tuhaflıklarla sarılmıştı.</span></p>

  <p class="calibre"><span class="sgc6">Tam bir curcuna sürüp gidiyordu. İblislerin cesetleri ayaklandırdığı ve kurbanlarını kovalatıp onlara saldırttığı zindanlarda partiler düzenleniyordu. Karanlık mucizeler gerçekleştirilmişti: Taht odasının mermer döşemesinden yükselen yamru yumru ağaçlardan oluşan koni gibi... içinde insanların hiç uyanmadan ve kâbustan kâbusa geçerek uyudukları bir koni. Ama çevresinde daha farklı bir tuhaflık vardı bugün.</span></p>

  <p class="calibre"><span class="sgc6">Taraka artık memnun değildi. Siddhartha'nın benliğini kendi varlığının içinde bir kez daha hissetmeye başladığında, "Buddha'nın laneti nedir?" diye sordu yine.</span></p>

  <p class="calibre"><span class="sgc6">Siddhartha hemen yanıt vermedi.</span></p>

  <p class="calibre"><span class="sgc6">İblis konuşmaya devam etti: "Yakın bir günde sana bedenini geri vereceğimi sanıyorum. Bu eğlenceden, bu saraydan usandım artık. Yorgun düştüm ve galiba Gökyüzü'yle savaşa tutuşacağımız gün de yaklaşıyor. Buna ne dersin, İblis Tutan? Sana sözüme sadık kalacağım, demiştim."</span></p>

  <p class="calibre"><span class="sgc6">Siddhartha ona yanıt vermedi.</span></p>

  <p class="calibre"><span class="sgc6">"Hoşnutluğum gün geçtikçe azalıyor. Bunun nedenini biliyor musun, Siddhartha? Tuhaf duyguların niçin üzerime geldiğini, en güçlü anlarımı zayıflattığını, neşeyle dolmam, coşmam gereken yerde beni zayıflatıp yıldırdığını, bana söyleyebilir misin?</span> <span class="sgc6">Bu mudur</span> <span class="sgc6">Buddha'nın laneti?"</span></p>

  <p class="calibre"><span class="sgc6">"Evet," dedi Buddha.</span></p>

  <p class="calibre"><span class="sgc6">"Kaldır o zaman lanetini, İblis Tutan ki derhal yola çıkayım. Bu etten pelerini sana geri vereceğim. Yükseklerin soğuk, temiz rüzgârlarını özledim! Salar mısın şimdi beni?"</span></p>

  <p class="calibre"><span class="sgc6">"Artık çok geç, ey Rakasha şefi. Bunu üzerine kendin çektin."</span></p>

  <p class="calibre"><span class="sgc6">"Neyi? Beni bu kez nasıl bağladın?"</span></p>

  <p class="calibre"><span class="sgc6">"Balkonda çekiştiğimiz sırada benimle nasıl alay ettiğini anımsıyor musun? Benim de senin gibi acı vermekten zevk aldığımı öne sürmüştün. Haklıydın, çünkü her insan yüreğinde hem karanlık hem de aydınlık olanı taşır. İnsanoğlu birçok parçanın bileşkesidir; senin bir zamanlar olduğun gibi saf, berrak bir ateş değildir. Zekâsı sık sık duygularıyla çatışır, istenci ihtiraslarıyla... Ülküleri çevresine ters düşer ve eğer onların peşisıra giderse, eskiyi nasıl yitirmekte olduğunu yüreği sızlayarak görür. Ama onların peşi sıra gitmezse bu kez de yeni ve soylu bir düşü yüz üstü bırakmanın acısını duyar. Ne yaparsa yapsın, bir kazanç ve bir kayıp, bir kavuşma ve bir ayrılık hissedecektir. Gidenlerin ardından yas tutar ve yeni olandan korkar. Mantığı geleneğine ters düşer. Duyguları, diğer insanların ona zorladığı kısıtlamalara karşı çıkar. Bunların sürtüşmeleri sonucunda ise, senin insanoğlunun laneti dediğin ve hor gördüğün şey doğar: Vicdan!</span></p>

  <p class="calibre"><span class="sgc6">"Şunu bil ki, aynı bedende bir arada var olduğumuzda ve senin usullerini bir dereceye kadar ve her zaman isteksizce de olmayarak paylaştığımda, izlediğimiz tek yönlü bir yol değildi. Sen benim istencimi kendi keyfine göre saptırırken, senin istencin de, yaptığın kimi şeylere karşı duyduğum tiksintiye koşut olarak sapmıştı. Sen vicdan adı verilen şeyi öğrendin ve sonsuza dek onun gölgesi yediğin ete ve içtiğin içkiye vuracak. Hoşnutluğun işte bu nedenden bozuldu. İşte bu nedenden şimdi kaçmak geliyor içinden.</span></p>

  <p class="calibre"><span class="sgc6">Ama bunun sana bir faydası olmayacak. Nereye kaçarsan kaç, o da seni izleyecek. Soğuk, berrak rüzgârların diyarına seninle birlikte yükselecek. Nereye gidersen git, ensende olacak. Budur işte Buddha’nın laneti!"</span></p>

  <p class="calibre"><span class="sgc6">Taraka elleriyle yüzünü kapadı.</span></p>

  <p class="calibre"><span class="sgc6">"Ağlamak buymuş demek," dedi bir süre geçtiğinde.</span></p>

  <p class="calibre"><span class="sgc6">Siddhartha yanıt vermedi.</span></p>

  <p class="calibre"><span class="sgc6">"Lanet olsun sana, Siddhartha," dedi iblis. "Beni yine bağladın, Albız Kuyusu'ndan bile çok daha korkunç bir zindana!"</span></p>

  <p class="calibre"><span class="sgc6">"Sen kendini bağladın. Anlaşmamızı bozan sendin. Ben sadık kalmıştım."</span></p>

  <p class="calibre"><span class="sgc6">"İblislerle anlaşmayı bozduğunda insanoğlu acı çeker," dedi Taraka. "Ama bugüne dek </span><span class="sgc7">hiçbir Rakasha böylesine acı duymamıştı."</span></p>

  <p class="calibre"><span class="sgc6">Siddhartha yanıt vermedi.</span></p>

  <p class="calibre"><span class="sgc6">Ertesi sabah kahvaltıya oturduğunda oda kapısının gürültüyle vurulduğunu işitti.</span></p>

  <p class="calibre"><span class="sgc6">"Bu ne cüret!" diye bağırdı ve bu sırada menteşeleri duvardaki yuvalarından fırlayan, payandası kibrit gibi kırılan kapı, içeri doğru ardına dek açıldı.</span></p>

  <p class="calibre"><span class="sgc6">Bir goril gövdesinin omuzlarına yerleştirilmiş boynuzlu kaplan kafasıyla, ayak yerine koca koca toynakları ve el yerine pençeleriyle bir Rakasha, ağzından dumanlar püskürterek odaya daldı; bir an şeffaflaştı, sonra görünür hale geldi, yine şeffaflaştı, yine göründü. Kan olmayan bir sıvı damlıyordu pençelerinden ve göğsünde geniş bir yanık vardı. Hava ütülmüş kıl ve kavrulmuş et kokusuyla dolmuştu.</span></p>

  <p class="calibre"><span class="sgc6">"Efendim!" diye haykırdı. "Bir yabancı geldi, huzurunuza çıkmak istiyor!"</span></p>

  <p class="calibre"><span class="sgc6">"Ve sen de onu müsait olmadığıma ikna edemedin!"</span></p>

  <p class="calibre"><span class="sgc6">"Efendim, bir gnıp muhafız-insan yabancının üzerine yürüdü ve o sadece eliyle bir hareket yaptı... Elini onlara doğru salladı ve öyle parlak bir şimşek çaktı ki, Rakasha'nın dahi gözleri kamaştı. Bu sadece bir an sürdü... ve hepsi sanki hiç yaşamamışçasına yok oldular... Ayrıca bulundukları yerin tam arkasındaki duvarda koca bir delik açılmıştı... Hiç moloz yoktu... Sadece düzgün, temiz bir delik!"</span></p>

  <p class="calibre"><span class="sgc6">"Ve sonra sen yabancının üzerine yürüdün."</span></p>

  <p class="calibre"><span class="sgc6">"Birçok Rakasha birlikte atıldık... ama hani bizi kovmakta kullandıkları şu maddeden sürmüştü üzerine. Yine basit bir hareket yaptı ve içimizden üçü, fırlattığı o ışına karışıp ortadan kayboldu... Ben darbeyi tam cepheden almadım, vücudumu sıyırdı sadece. Dolayısıyla, mesajını iletmem için beni gönderdi... Kendimi daha fazla bir arada tutamayacağım! "Bu sözlerle birlikte gözden kayboldu ve az önce yattığı yerde sadece ateşten bir küre asılı kaldı. Sözleri, şimdi konuşulmaktan çok, doğaldan zihine geliyordu.</span></p>

  <p class="calibre"><span class="sgc6">"Hiç gecikmeden ona gitmenizi istiyor. Aksi takdirde, sarayı yerle bir edeceğini söylüyor."</span></p>

  <p class="calibre"><span class="sgc6">"Yaktığı üç iblis yine kendi öz biçimlerini mi aldılar?"</span></p>

  <p class="calibre"><span class="sgc6">"Hayır," diye karşılık verdi Rakasha. "Onlar yok artık..."</span></p>

  <p class="calibre"><span class="sgc6">Sözcüklerini dudaklarından zorla çıkartarak, "Yabancıyı tarif et!" diye emir verdi Siddhartha.</span></p>

  <p class="calibre"><span class="sgc6">"Çok uzun boyluydu," dedi iblis "ve siyah külot pantolonla çizmeleri vardı. Belden yukarısına garip bir giysi giyinmişti. Dikişsiz, beyaz bir eldiven gibi, sağ elinde başlayıp kolundan yukarıya ve omuzlarına uzanıyor, boynuna dolandıktan sonra tüm başını sıkıca sarıyordu. Yüzünün sadece alt kısmı görülebiliyordu, çünkü gözlerinin üzerinde yarım karış eninde büyük, kara mercekler vardı. Kemerine, giysisiyle aynı maddeden yapılmış kısa bir kın asmıştı... ama kının içinde bir hançer değil, kısa bir asa duruyordu. Bu garip giysinin altında, kumaşın omuzlarını çapraz geçip sırtına geldiği yerde, küçük </span><span class="sgc7">bir sırt çantası taşıyormuşçasına, bir hörgücü vardı."</span></p>

  <p class="calibre"><span class="sgc6">"Tanrı Agni!" dedi Siddhartha. "Ateş tanrısını tarif ettin!" </span></p>

  <p class="calibre"><span class="sgc6">"Evet, o olmalı," dedi Rakasha. "Çünkü gerçek benliğinin renklerini görmek için teninin ötesine baktığımda, orada güneşin yüreğine benzeyen bir yangın gördüm. Eğer bir Ateş Tanrısı varsa, bu gerçekten de o olmalı!"</span></p>

  <p class="calibre"><span class="sgc6">"İşte şimdi kaçmak zorundayız," dedi Siddhartha, "çünkü ateş her şeyi kavurmak üzere. Onunla savaşanlayız, iyisi mi çabucak gidelim!"</span></p>

  <p class="calibre"><span class="sgc6">"Ben tanrılardan korkmam," dedi Taraka "ve bunun kudretini bir tartmak istiyorum."</span></p>

  <p class="calibre"><span class="sgc6">"Ateş Tanrısıyla baş edemezsin," dedi Siddhartha. "Asası yenilemez. Ona Ölüm Tanrısı tarafından verilmişti."</span></p>

  <p class="calibre"><span class="sgc6">"Demek ki asasını elinden zorla alacağım ve kendine karşı kullanacağım!"</span></p>

  <p class="calibre"><span class="sgc6">"Gözleri kör olmadan ve ellerinden birini yitirmeden onu kimse kullanamaz! Bu nedendendir ki, o garip giysiyi giyiyor. Burada daha fazla vakit yitirmeyelim!"</span></p>

  <p class="calibre"><span class="sgc6">"Kendim görmeliyim," dedi Taraka. "Mutlaka!"</span></p>

  <p class="calibre"><span class="sgc6">"Taze edindiğin vicdanın seni intiharla cilveleşmeye sürüklemesin."</span></p>

  <p class="calibre"><span class="sgc6">"Vicdan mı?" dedi Taraka. "Bana öğrettiğin şu cılız, zihin tırmalayıcı saçmalıktan mı bahsediyorsun? Hayır, vicdan değil bu, İblis Tutan. Şöyle ki, benim bir zamanlar senin dışında her şeye hâkim olduğum yerlerde yeni güçler türemiş! Eski günlerde tanrılar bu kadar kuvvetli değillerdi ve güçleri gerçekten artmışsa eğer, o zaman bu gücün denenmesi gerekir... benim tarafımdan! Başkaldıran her güçle mücadele etmek benim doğam ve kudretimdir ve ya muzaffer olmak ya da o güç tarafından tutulmak da yazgımdır. Tanrı Agni'nin kudretini denemeli ve ona üstün gelmeliyim!"</span></p>

  <p class="calibre"><span class="sgc6">"Ama bu vücudun içinde iki kişiyiz!"</span></p>

  <p class="calibre"><span class="sgc6">"Doğru... Eğer bu vücut yok edilirse, söz veriyorum, seni de yanımda götüreceğim. Senin ateşini de kendi ırkımınki gibi güçlendirdim çoktan. Eğer bu vücut ölürse, Rakasha olarak yaşamaya devam edeceksin. Bir zamanlar benim halkımın da takındıkları bedenleri vardı ve ateşin nasıl güçlendirilerek bedenden bağımsız yakıldığı hünerini hâlâ anımsıyorum. Bu, senin için de yapıldı, korkma."</span></p>

  <p class="calibre"><span class="sgc6">"Çok sağ ol."</span></p>

  <p class="calibre"><span class="sgc6">"Haydi, şimdi şu ateşle yüzleşelim ve sırılsıklam edelim onu!"</span></p>

  <p class="calibre"><span class="sgc6">Kraliyet dairesinden ayrıldılar ve merdivenden aşağı indiler. Çok daha aşağıda, kendi zindanında tutsak olan Prens Videglıa, uykusunda inliyordu.</span></p>

  <p class="calibre"><span class="sgc6">Tahtın arkasındaki ağır perdelerin maskelediği kapıdan geçtiler. Perdeleri bir kenara çektiklerinde, karanlık koruda uyuyanların ve orta yerde beyaz kolunu çıplak kolunun üzerine kavuşturmuş, eldiveninin parmakları arasında tuttuğu gümüş renkli asasıyla dimdik duran adamın dışında, büyük salonun boş olduğunu gördüler.</span></p>

  <p class="calibre"><span class="sgc6">"Görüyor musun şunu nasıl da dikiliyor! Kudretinden gayet emin ve de haklı olarak. Lokapalalar'ın Agni'sidir o. En ufak ufku bile hemen parmaklarının ucundaymışçasına görür. Ve o kadar uzağa da erişebilir. Bir gece ayları asasıyla kavurduğu söylenir. Eğer eldivenindeki belirli bir noktayı asasının kabzasına dokundurursa, Evrensel Ateş gözleri kör edici bir parıltıyla fışkıracak, yoluna çıkan maddeleri yok edip enerjileri dağıtacaktır. Geri çekilmek için hâlâ çok geç kalmış sayılmayız... "</span></p>

  <p class="calibre"><span class="sgc6">"Agni!" diye bağırdığını duydu dudaklarının. "Bu ülkenin hükümdarının huzuruna çıkmak istemişsin!"</span></p>

  <p class="calibre"><span class="sgc6">Kara mercekler ona doğru döndü. Agni'nin dudakları, daha sonra sözcüklere dönüşen bir sırıtışı ortaya koyacak kadar çekildi.</span></p>

  <p class="calibre"><span class="sgc6">Genizden gelen keskin bir sesle, "Seni burada bulacağımı biliyordum," dedi. "Demek bütün o kutsallık biraz fazla geldi ve kirişi kırmak zorunda kaldın, ha? Sana Siddhartha mı demeliyim, Tathagatha mı, yoksa Mahasamatman mı?.. ya da sadece Sam mı?"</span></p>

  <p class="calibre"><span class="sgc6">"Seni aptal," diye karşılık verdi Sam’ın dudakları. "Senin İblis Tutan diye bildiğin, ya da o saydığın isimlerin herhangi biri veya hepsiyle tanınan kişinin şimdi kendisi tutulmuş durumdadır. Rakasha'nın Taraka'sına, Albız Kuyusu'nun Efendisi'ne hitap etmek ayrıcalığına erişiyorsun!"</span></p>

  <p class="calibre"><span class="sgc6">Bir klik sesi duyuldu ve kara mercekler kızıla dönüştü.</span></p>

  <p class="calibre"><span class="sgc6">"Evet, söylediklerinin doğruluğunu okuyabiliyorum," diye yanıt verdi Agni. "Bir iblis tasallutu vakasıyla karşı karşıyayım. İlginç. Aynı zamanda da epey sıkışık olmalı, kuşkusuz." Omuz silkti ve ekledi: "Ama ikiyi de bir kadar rahat mahvedebilirim."</span></p>

  <p class="calibre"><span class="sgc6">Taraka, iki kolunu birden kaldırarak, "Öyle mi düşünüyorsun?" diye sordu.</span></p>

  <p class="calibre"><span class="sgc6">Bunun üzerine bir gümbürtü duyuldu ve karaağaçlar bir anda salonun zeminine yayılarak orada duran adamı çevrelediler, kıvranan dallarıyla vücudunu sardılar. Gümbürtü devam etti ve zemin ayaklarının altında birkaç santim oynadı. Yukarıdan bir gıcırtı ve çatlayan taşların çıkardığı sesler geliyordu. Aşağıya toz ve sıva parçalan dökülmeye başlamıştı.</span></p>

  <p class="calibre"><span class="sgc6">Ardından göz kamaştırıcı bir ışık çakması oldu ve ağaçlar, yerlerinde bodur kütükler ve salonun zemininde kara lekeler bırakarak ortadan kayboldular.</span></p>

  <p class="calibre"><span class="sgc6">Tavan bir inilti ve muazzam bir çatırtıyla birlikte çöktü.</span></p>

  <p class="calibre"><span class="sgc6">Tahtın arkasında yer alan kapıdan geri çekilirlerken, hâlâ salonun orta yerinde durmakta olan insan şeklinin asasını başının tam üzerine kaldırdığını ve küçük bir daire çizdiğini gördüler.</span></p>

  <p class="calibre"><span class="sgc6">Asanın ucundan yukarı doğru, dokunduğu her şeyi eriten parlak bir ışık sütunu yükseldi. Büyük kaya parçalan, hiçbiri onun yakınına dahi düşmeden aşağı yağarken, Agni'nin dudaklarında hâlâ bir gülümseme vardı.</span></p>

  <p class="calibre"><span class="sgc6">Gümbürtü sürüyordu ve zemin çatlayıp duvarlar sallanmaya başlamıştı.</span></p>

  <p class="calibre"><span class="sgc6">Kapıyı çarparak çıktılar ve bir saniye önce koridorun diğer ucunda olan pencere yanından yıldırım hızıyla geçerken Sam başının döndüğünü hissetti.</span></p>

  <p class="calibre"><span class="sgc6">Gökyüzünde yükseklere ve uzaklara doğru yol aldılar ve Şam'ın vücudu, sanki içinden </span><span class="sgc7">elektrik akımı geçirilmekte olan sıvı bir varlıkmışçasına köpüren, gıdıklayan bir hisle doldu.</span></p>

  <p class="calibre"><span class="sgc6">Aynı anda her yönde görebilen iblisin bakışıyla ardına baktığında, Palamaidsu kasabasının daha şimdiden çerçevelenip resim niyetine duvara aşılabilecek kadar uzaklaşmış olduğunu gördü. Kasabanın merkezinde yer alan yüksek tepede Videgha sarayı yıkılıyordu ve ters dönmüş yıldırımlar gibi göz kamaştırıcı ışınlar yıkıntılardan gökyüzüne doğru saçılıyordu.</span></p>

  <p class="calibre"><span class="sgc6">"Budur senin yanıtın, Taraka," dedi. "Geri dönüp Agni'nin kudretiyle bir kez daha boy ölçüşmek ister miydin?"</span></p>

  <p class="calibre"><span class="sgc6">"Öğrenmek zorundaydım," dedi iblis.</span></p>

  <p class="calibre"><span class="sgc6">"Şimdi, daha ileri gitmeden seni uyarayım. Onun en uzak ufka kadar görebileceğini söylediğimde şaka yapmıyordum. Eğer kısa sürede kendini kurtarır ve bu yöne bakarsa, bizi saptayacaktır. Senin ışıktan daha hızlı hareket edebildiğini sanmıyorum, dolayısıyla biraz alçalıp araziyi kendine siper alsan iyi edersin."</span></p>

  <p class="calibre"><span class="sgc6">"Bizi görünmez kıldım, Sam."</span></p>

  <p class="calibre"><span class="sgc6">"Agni'nin gözleri kızıl ve mor renk aralıklarında diğer insanlardan daha derine işleyebilir."</span></p>

  <p class="calibre"><span class="sgc6">O zaman alçaktılar, hem de hızla. Sam, Palamaidsu'da Videgha sarayından geriye kalan yegâne delilin boz bir tepenin üzerindeki toz bulutu olduğunu gördü.</span></p>

  <p class="calibre"><span class="sgc6">Ratnagaris sıradağları sonunda altlarında belirinceye dek bir kasırga gibi hareket ederek, kuzeye doğru hızla uçtular. Channa denilen dağa ulaştıklarında zirvesinin yanından süzüldüler ve Albız Kuyusu'na açılan kapının önündeki sahanlığa kondular.</span></p>

  <p class="calibre"><span class="sgc6">İçeri girip kapıyı kapattılar.</span></p>

  <p class="calibre"><span class="sgc6">"Peşimizden geleceklerdir," dedi Sam, "Albız Kuyusu bile buna dayanamayacak."</span></p>

  <p class="calibre"><span class="sgc6">"Güçlerinden ne kadar emin olmalılar ki," dedi Taraka, "bize karşı sadece bir kişi gönderiyorlar!”</span></p>

  <p class="calibre"><span class="sgc6">"Bunun haksız bir özgüven olduğunu mu düşünüyorsun?"</span></p>

  <p class="calibre"><span class="sgc6">"Hayır," dedi Taraka. "Ama ya şu bahsettiğin, gözleriyle yaşam içen kırmızılı adamdan ne haber? Agni'nin yerine Tanrı Yama'yı göndermelerini beklemez miydin?"</span></p>

  <p class="calibre"><span class="sgc6">Kuyuya doğru yürürlerken, "Evet," dedi Sam, "onun peşimizden geleceğinden kuşkum yoktu, hâlâ da yok. Onu son görüşümde biraz sıkıntıya sokmuştum. Beni nerede olsa izleyeceğini hissediyorum. Kim bilir, Albız Kuyusu'nun dibinde pusuya yatmış bekliyor bile olabilir!"</span></p>

  <p class="calibre"><span class="sgc6">Kuyunun ağzına ulaştılar ve keçiyolundan aşağı yürümeye başladılar.</span></p>

  <p class="calibre"><span class="sgc6">"Aşağıda beklemiyor," diye belirtti Taraka. "Buradan Rakasha dışında biri geçmiş olsaydı, tutuklu bekleyenler şu ana kadar çoktan benimle iletişim kurarlardı."</span></p>

  <p class="calibre"><span class="sgc6">"Gelecektir," dedi Sam "ve Kırmızılı Olan Albız Kuyusu'na geldiğinde onu yolundan alıkoymak mümkün olmayacak."</span></p>

  <p class="calibre"><span class="sgc6">"Ama birçoğu bunu deneyecek," dedi Taraka. "İşte birincisi."</span></p>

  <p class="calibre"><span class="sgc6">Birinci ateş parçası, keçiyolunun kıyısındaki gediğinde, görüş alanlarına girmişti.</span></p>

  <p class="calibre"><span class="sgc6">Yanından geçerlerken Sam onu serbest bıraktı ve o da parlak renkli bir kuş gibi havalanıp kuyudan aşağı spiraller çizerek uçtu.</span></p>

  <p class="calibre"><span class="sgc6">Adım adım inmeye devam etiler ve duvardaki her gedikten dışarı ateş taştı. Taraka'nın yönlendirmesiyle bazı iblisler, dış yüzünde tanrıların sözlerinin yazılı olduğu dev kapıdan çıkmak üzere yükselerek, kuyunun ağzında gözden kayboldular.</span></p>

  <p class="calibre"><span class="sgc6">Kuyunun dibine eriştiklerinde Taraka, "Mağaralarda kilitli tutulanları da serbest bırakalım," dedi.</span></p>

  <p class="calibre"><span class="sgc6">Böylece derinlerdeki mağaralara ve geçitlere inerek oralardaki iblisleri de saldılar.</span></p>

  <p class="calibre"><span class="sgc6">Sonra, bir süre geçtiğinde -ne kadar bir süre olduğunu bilemiyordu- tüm iblisler azad edilmişti artık.</span></p>

  <p class="calibre"><span class="sgc6">Rakasha, büyük ateş taburları halinde, mağarada toplandılar ve haykırışları, ta ki o şarkı söylemekte olduklarım şaşkınlık içinde fark edinceye kadar, gümbürdeyen ve davul gibi vuran tek bir ses halinde kafasının içinde çın çın öttü.</span></p>

  <p class="calibre"><span class="sgc6">"Evet," dedi Taraka, "çağlar var ki, bunu ilk kez yapıyorlar."</span></p>

  <p class="calibre"><span class="sgc6">Sam kafatasının içindeki titreşimleri dinledi, seslere eşlik eden duygular insan ırkına daha tanıdık sözcükler haline dönüşürken, tıslamaların ve yaygaranın ardındaki anlamı yakalamaya başladı:</span></p>

  <p class="calibre"><span class="sgc6">Albız Kuyusu'nun lanetlenmiş taburlarıyız biz,</span></p>

  <p class="calibre"><span class="sgc6">Düşen ateş sürgünleri...</span></p>

  <p class="calibre"><span class="sgc6">İnsanoğlunun mahvettiği ırkız,</span></p>

  <p class="calibre"><span class="sgc6">Lanet olsun onlara! Unutulsun adları!</span></p>

  <p class="calibre"><span class="sgc6">Bu dünya bizimdi tanrılardan önce,</span></p>

  <p class="calibre"><span class="sgc6">İnsandan önceki günlerde...</span></p>

  <p class="calibre"><span class="sgc6">İnsanlarla tanrılar yok olup gittiğinde,</span></p>

  <p class="calibre"><span class="sgc6">Dünyamız yine kalacak bize!</span></p>

  <p class="calibre"><span class="sgc6">Dağlar yıkılacak, denizler kuruyacak,</span></p>

  <p class="calibre"><span class="sgc6">Ay kaybolacak gökyüzünden...</span></p>

  <p class="calibre"><span class="sgc6">Bir gün gelecek Altın Köprü çökecek,</span></p>

  <p class="calibre"><span class="sgc6">Nefes alan her şey ölecek bir gün!</span></p>

  <p class="calibre"><span class="sgc6">Ama biz Kuyu'dakiler var olacağız,</span></p>

  <p class="calibre"><span class="sgc6">Tanrılar tükendiğinde, insanlar tükendiğinde...</span></p>

  <p class="calibre"><span class="sgc6">Lanetlenmişlerin taburu ölmez,</span></p>

  <p class="calibre"><span class="sgc6">Bekleriz, bekleriz, yeniden doğmak için!</span></p>

  <p class="calibre"><span class="sgc6">Onlar, onaylamadıkları her kuvveti bir itme, bir çekme ve uzun bir bekleyiş şeklindeki </span><span class="sgc7">kozmik judolarıyla yine kendisine yöneltip alt edebileceklerinden emin durumda, </span><span class="sgc7">yitirdikleri ihtişamlarını anlatan şarkılar söylemeye devam ettikçe, Sam ürperiyordu. O </span><span class="sgc7">anda, neredeyse, şarkılarında anlattıklarının gerçek olduğuna ve bir gün, ölü bir </span><span class="sgc7">dünyanın delik deşik yüzü üzerinde Rakasha'dan başka uçuşan hiç kimsenin kal</span><span class="sgc7">mayacağına inanacaktı.</span></p>

  <p class="calibre"><span class="sgc6">Sonra zihnini başka sorunlara yöneltti ve üzerine çöken yılgınlıktan sıyrıldı. Ama </span><span class="sgc7">sonraki günlerde ve hatta yıllarca sonra bile bu şarkı, çabalarını taciz etmek ve </span><span class="sgc7">neşesini alaya almak, onu meraka, vicdan azabına, büzüne sürüklemek ve böylece </span><span class="sgc7">kibrini kırmak için zaman zaman belleğine dönecekti.</span></p>

  <p class="calibre"><span class="sgc6">Bir süre geçtiğinde, daha önde giden bir Rakasha geri döndü ve kuyudan aşağı indi. Havada asılı durdu ve gördüklerini rapor etti. O konuşurken ateşi tau haçı şekline dönüşmüştü.</span></p>

  <p class="calibre"><span class="sgc6">"Gökyüzünden yanarak gelen ve alçalarak güney zirvesinin ardına konan o arabanın şekli işte budur," dedi.</span></p>

  <p class="calibre"><span class="sgc6">"İblis Tutan, sen bu gemiyi biliyor musun?" diye sordu Taraka.</span></p>

  <p class="calibre"><span class="sgc6">"Daha önce betimlendiğini işitmiştim," dedi Sam. "O, Tanrı Shiva'nın gökgürültüsü arabasıdır."</span></p>

  <p class="calibre"><span class="sgc6">Sonra iblise dönerek, "Sürücüsünü tarif et," dedi.</span></p>

  <p class="calibre"><span class="sgc6">"Dört kişiydiler, Tanrı."</span></p>

  <p class="calibre"><span class="sgc6">"Dört ha!"</span></p>

  <p class="calibre"><span class="sgc6">"Evet. Birisi, senin Ateş Tanrısı, Agni, dediğin kişiydi. Yanında, madeni tolgasının üzerinde boynuzları olan vardı... Zırhı eskimiş bronz gibi görünüyordu, ama bronz değildi; birçok yılanın şeklinde örülmüştü ve onun hareketlerini hiç engellemiyora benziyordu. Bir elinde üçlü zıpkını parlıyordu ve vücudunun önünde kalkan taşımıyordu."</span></p>

  <p class="calibre"><span class="sgc6">"Bu Shiva," dedi Sam.</span></p>

  <p class="calibre"><span class="sgc6">"Ve bakışları karanlık, giysileri kızıl olan yürüyordu bu ikisinin yanında. Konuşmuyordu, ama sık sık bakışları sol yanında yürüyen kadına takılıyordu. Kadın sarı saçlı ve beyaz tenliydi ve zırhı, adamın zırhının kızılına uygundu. Gözleri denizi çağrıştırıyordu ve insan kanı rengindeki dudaklarıyla gülümsüyordu. Boynuna kafataslarından dizilmiş bir kolye takmıştı. Bir yay taşıyordu ve kemerinde kısa bir kılıç asılıydı. Elinde, teker şeklindeki kara bir kafatasıyla sonlanan bir asaya benzer garip bir araç vardı."</span></p>

  <p class="calibre"><span class="sgc6">"Bu ikisi Yama ve Kali olacak," dedi Sam. "Şimdi beni iyi dinle, Taraka, Rakasha'nın en güçlüsü; üzerimize gelenin ne olduğunu anlatacağım sana. Agni'nin kudretine tanık oldun ve Kırmızılı Olan'dan da zaten bahsetmiştim. Şimdi, Ölüm'ün sol yanında yürüyen kadın da aynı zamanda bakışlarıyla yaşam içer. Onun tekerlek şeklindeki asası Yuga'nın sona erişini haber veren borazanlar gibi bağırır ve karşısına çıkanların zihnini allak </span><span class="sgc7">bullak ve onları perişan eder. Bu kadın da en az efendisi kadar acımasız ve yenilmezdir. Ama elinde üçlü mızrak taşıyan bizzat Felaket Tanrısı'nın kendisidir. Yama'nın ölülerin kralı ve Agni'nin de ateşin efendisi oldukları doğrudur, ama Shiva'nın gücü kaosun gücüdür. Onun kudretidir atomu atomdan ayıran, yöneltildiği her şeyi un ufak eden. Albız Kuyusu'nun serbest kalan tüm kudreti dahi bu dördüyle baş edemez. Dolayısıyla, burayı bir an önce terk edelim, çünkü buraya gelmekte oldukları muhakkaktır."</span></p>

  <p class="calibre"><span class="sgc6">"Tanrılarla dövüşünde sana yardım edeceğime dair söz vermedim mi, İblis Tutan?" diye sordu Taraka.</span></p>

  <p class="calibre"><span class="sgc6">"Evet, ama ben sürpriz bir saldırıyı düşünerek konuşmuştum. Bunlar Suretlerini takındılar ve Vasıflarını ellerine aldılar. Dilerlerse, gökgürültüsü arabasını yere indirmelerine bile gerek kalmadan Channa dağı yok olur ve yerini burada, Ratnagaris'in ortasında, derin bir krater alır. Onlarla bir başka gün yine dövüşmek üzere kaçmalıyız."</span></p>

  <p class="calibre"><span class="sgc6">"Buddha'nın lanetini anımsıyor musun?" diye sordu Taraka. "Bana vicdanı nasıl öğrettiğini anımsıyor musun, Siddhartha? Ben anımsıyorum ve bu zaferi sana borçlu olduğumu hissediyorum</span><span class="sgc1">.</span> <span class="sgc6">Çektiğin acılar için sana birşeyler borçluyum ve karşılığında bu tanrıları senin ellerine teslim edeceğim."</span></p>

  <p class="calibre"><span class="sgc6">"Hayır! Eğer benim işime yaramak niyetindeysen, bunu bir başka zamana sakla! Şimdi derhal ve uzak bir yere taşıyarak hizmet et bana!"</span></p>

  <p class="calibre"><span class="sgc6">"Bu karşılaşma seni korkutuyor mu, Tanrı Siddhartha?"</span></p>

  <p class="calibre"><span class="sgc6">"Evet, evet, korkutuyor! Çünkü bu çılgınlıktır! Ya senin şarkın ne oldu?... 'Bekleriz, bekleriz, yine doğmak için!' Rakasha sabrın nerede? Denizlerin kurumasını ve dağların yıkılmasını, ayların gökyüzünden silinmesini bekleyeceğiz, diyorsun... Ama savaşın yer ve zamanını belirlememi beklemiyorsun! Onları, bu tanrıları senden çok daha iyi tanıyorum, çünkü bir zamanlar onlardan biriydim. Zamansız bir atılganlıkta bulunma. Eğer bana hizmet etmek istiyorsan, beni bu karşılaşmadan kurtar!"</span></p>

  <p class="calibre"><span class="sgc6">"Pekâlâ. Seni duydum, Siddhartha. Sözlerin beni duygulandırıyor, Sam. Ama onların güçlerini de denemek isterim. Bu yüzden Rakasha'nın bir kısmını üzerlerine göndereceğim. Ama senle ben çok uzağa, ta dünyanın köklerine dek gideceğiz. Zaferin muştusunu orada bekleyeceğiz. Eğer, bir şekilde, Rakasha bu çatışmayı yitirirlerse, o zaman seni çok uzaklara taşıyacak ve bedenini geri vereceğim. Ama bu dövüşteki ihtiraslarının tadını çıkarmak için, onu birkaç saat daha takınmak istiyorum."</span></p>

  <p class="calibre"><span class="sgc6">Sam başını eğdi.</span></p>

  <p class="calibre"><span class="sgc6">"Âmin," dedi ve gıdıklayıcı, köpürücü bir İlişle birlikte ayaklarının yerden kesildiğini ve insanoğlu tarafından haritası henüz çıkartılmamış dev mağaralar boyunca uçurulduğunu hissetti.</span></p>

  <p class="calibre"><span class="sgc6">Salonlardan kubbeli salonlara hızla geçer, tünellerden, uçurumlardan ve kuyulardan aşağı iner, labirentlerin, kireç taşı oyuklarının ve taş koridorlarının içinde yol alırlarken, Sam, anılarına geri dönmesi için zihnini dalgalanmaya bıraktı. Dünyayı yöneten dinin </span><span class="sgc7">köklerine Gotama'nın öğretilerini aşılamaya çalıştığı, yakın zamanlardaki misyonunu düşündü. Elleriyle hem kutsallığı, hem de ölümü tutmuş olan o garip insanı, Sugatha'yı, düşündü. Onunla adları, yıllar ilerledikçe kaynaşacak, eylemleri birbirine karışacaktı. O kadar uzun yaşamıştı ki, zamanın, efsaneleri bir kazan içinde nasıl kaynattığını bil-memesi olanaksızdı. Sunduğu öğreti ne kadar sahte olursa olsun, bu gerçek mümini, her nasılsa aydınlanmaya ulaşmış, azizliğiyle insanların belleklerinde iz bırakmış ve bizzat Ölüm'ün kollarına kendi isteğiyle gitmiş olan bu kişiyi kendine cezbetmişti. Tathagatha ve Sugatha aynı efsanenin parçaları olacaklardı, bunu biliyordu ve Tathagatha müridinin yaydığı ışıkla parlayacaktı. Sadece bir Dhamma sağ kalacaktı. Sonra belleği Karma Salonu'ndaki savaşa gitti ve hâlâ sakladıkları yerde bekleyen makinelere. Ve sonra o zamana dek geçirdiği sayısız beden nakillerini, dövüştüğü savaşları, çağlar boyunca sevdiği kadınları düşündü; bir dünyanın ne anlama gelebi-leceğini, bu dünyanın ne ve niçin olduğunu merak etti. Sonra tanrılara karşı olan öfkesine teslim oldu yine. Bir avuç yoldaşıyla birlikte Rakasha ve Nagalarla, Gandharvalarla ve Deniz Halkıyla, Kataputna iblisleriyle ve Korkunç Işığın Analan'yla, Dakshinilerle ve Pretalarla, Skandalarla ve Pisakalarla savaştıkları günleri ve galip gelerek bütün bir dünyayı kaosun pençesinden nasıl söküp aldıklarını ve insanlara ait ilk kenti nasıl inşa ettiklerini anımsadı. O kentte, bir kentin geçebileceği aşamaların tümüne tanık olmuştu; şimdi içinde yaşayanların zihinlerini bir anda nasıl silkeleyip kendilerini tanrıya dönüştürdüklerine, vücutlarını güçlendiren ve istençlerini yo-ğunlaştıran bir Suret takındıklarına, kanların tepesine büyüsel bir güçle indirdiklerine tanık olmuştu. Bu kenti ve bu tanrıları düşündü ve oradaki güzellikle doğruluğu, çirkinlikle yanlışlığı gördü. Dünyanın geri kalanıyla tezat oluşturan ihtişamını ve renklerini düşündü ve ona karşı çıkmakla ne tamamen haklı ne de tamamen haksız sayılacağını hissederek öfkeden ağladı. İşte bu nedenden dolayı bu kadar uzun bir süre hiçbir şey yapmadan beklemişti. Şimdi ne yaparsa yapsın, sonucu hem zafer hem yenilgi, hem başarı hem de başarısızlık sayılacaktı ve kentin gördüğü bu düş eylemlerinin sonucunda ister bitsin isterse devam etsin, suçluluk duygusunun yükü onun olacaktı.</span></p>

  <p class="calibre"><span class="sgc6">Karanlıkta beklediler.</span></p>

  <p class="calibre"><span class="sgc6">Uzun, sessiz bir süre beklediler. Zaman, bir yokuşu tırmanan yaşlı bir adam gibi geçti.</span></p>

  <p class="calibre"><span class="sgc6">Kara bir gölcüğe bakan kayalık bir çıkıntıda durdular ve beklediler.</span></p>

  <p class="calibre"><span class="sgc6">"Şimdiye kadar duymuş olmamız gerekmez miydi?"</span></p>

  <p class="calibre"><span class="sgc6">"Belki. Belki de değil."</span></p>

  <p class="calibre"><span class="sgc6">"Ne yapacağız?"</span></p>

  <p class="calibre"><span class="sgc6">"Nasıl yani?"</span></p>

  <p class="calibre"><span class="sgc6">"Eğer hiç gelmezlerse... Ne kadar bekleyeceğiz burada?"</span></p>

  <p class="calibre"><span class="sgc6">"Geleceklerdir, hem de şarkı söyleyerek."</span></p>

  <p class="calibre"><span class="sgc6">"Umarım öyle olur."</span></p>

  <p class="calibre"><span class="sgc6">Ama ne şarkı vardı, ne hareket. Yıpratacak bir nesne bulamayan zamanın dinginliği çökmüştü çevrelerine.</span></p>

  <p class="calibre"><span class="sgc6">"Ne zamandır bekliyoruz?"</span></p>

  <p class="calibre"><span class="sgc6">"Bilmiyorum. Uzun zamandır."</span></p>

  <p class="calibre"><span class="sgc6">"İçimde bir his yolunda gitmeyen birşeyler olduğunu söylüyor."</span></p>

  <p class="calibre"><span class="sgc6">"Haklı olabilir. Birkaç kat yukarı tırmanıp araştırmak mı istersin, ya da özgürlüğünü sana şimdi vereyim mi?"</span></p>

  <p class="calibre"><span class="sgc6">"Bari biraz daha bekleyelim."</span></p>

  <p class="calibre"><span class="sgc6">"İyi ya."</span></p>

  <p class="calibre"><span class="sgc6">Yine sessizlik çöktü üzerlerine. Onu adımladılar.</span></p>

  <p class="calibre"><span class="sgc6">"Neydi bu?" </span></p>

  <p class="calibre"><span class="sgc6">"Ne?"</span></p>

  <p class="calibre"><span class="sgc6">"Bir ses."</span></p>

  <p class="calibre"><span class="sgc6">"Ben hiçbir şey duymadım ve aynı kulakları kullanıyoruz."</span></p>

  <p class="calibre"><span class="sgc6">"Vücudumuzun kulaklarıyla değil... İşte yine duydum!"</span></p>

  <p class="calibre"><span class="sgc6">"Ben bir şey duymuyorum, Taraka."</span></p>

  <p class="calibre"><span class="sgc6">"Devam ediyor. Tıpkı bir çığlık gibi, ama sona ermiyor."</span></p>

  <p class="calibre"><span class="sgc6">"Uzak mı?"</span></p>

  <p class="calibre"><span class="sgc6">"Evet, oldukça uzak. Benim usulümce dinle."</span></p>

  <p class="calibre"></p>

  <p class="calibre"><span class="sgc6">"Evet! Bu sanırım Kali'nin asası. Demek ki savaş henüz bitmedi."</span></p>

  <p class="calibre"><span class="sgc6">"Bu kadar uzun mu? O zaman tanrılar sandığımdan da güçlü olmalılar."</span></p>

  <p class="calibre"><span class="sgc6">"Hayır, Rakasha</span> <span class="sgc6">benim</span> <span class="sgc6">tahmin ettiğimden güçlü çıktı."</span></p>

  <p class="calibre"><span class="sgc6">"Kazansak da kaybetsek de, Siddhartha, tanrılar şu an için meşgul haldeler. Eğer yanlarından geçebilirsek, arabalarını sahipsiz bulabiliriz. Onu ister misin?"</span></p>

  <p class="calibre"><span class="sgc6">"Gökgürültüsü arabasını çalmak ha! Bu da bir fikir... Bir nakil aracı olduğu kadar güçlü bir silahtır da. Şansımız nedir sence?"</span></p>

  <p class="calibre"><span class="sgc6">"Rakasha'nın onları gerektiği kadar uzun bir süre oyalayabileceğinden eminim... ve Albız Kuyusu'nu tırmanmak da yine çok vakitlerini alır. Biz keçiyolunu kullanmak zorunda değiliz. Yoruluyorum, ama bizi hâlâ havada taşıyabilirim."</span></p>

  <p class="calibre"><span class="sgc6">"Haydi, birkaç kat yükseldim ve ne olup bittiğine bakalım."</span></p>

  <p class="calibre"><span class="sgc6">Kara gölcüğe bakan yerlerinden havalandılar ve onlar yükseldikçe zaman çevrelerinde bir kez daha akmaya başladı.</span></p>

  <p class="calibre"><span class="sgc6">Onlar ilerlerken yollarına bir ışık küresi çıktı. Mağaranın zeminine yerleşti ve yeşil ateşten bir ağaca dönüştü.</span></p>

  <p class="calibre"><span class="sgc6">"Savaş nasıl gidiyor?" diye sordu Taraka.</span></p>

  <p class="calibre"><span class="sgc6">"Onları durdurduk," diye rapor verdi iblis, "ama onlara yaklaşamıyoruz."</span></p>

  <p class="calibre"><span class="sgc6">"Niçin?"</span></p>

  <p class="calibre"><span class="sgc6">"Bizi püskürten bir şey var onlarda. Nasıl adlandıracağımı bilemiyorum, ama çok </span><span class="sgc6">yakınlarına sokulamıyoruz."</span></p>

  <p class="calibre"><span class="sgc6">"O halde nasıl dövüşebiliyorsunuz?"</span></p>

  <p class="calibre"><span class="sgc6">"Dört yanlarında sürekli bir taş fırtınası estiriyoruz. Aynı zamanda ateş, su ve büyük </span><span class="sgc6">hortumlar da fırlatıyoruz."</span></p>

  <p class="calibre"><span class="sgc6">"Ve buna nasıl tepki gösteriyorlar?"</span></p>

  <p class="calibre"><span class="sgc6">"Shiva'nın üçlü zıpkını her şeyi silip atıyor. Ama o ne kadar çok şey yok ederse etsin, </span><span class="sgc6">biz yerine daha fazlasını koyuyoruz. Dolayısıyla, bir heykel gibi dump sonsuz </span><span class="sgc6">fırtınalarımızı dindirmeye çalışıyor. Ateş Tanrısı ise bir yandan saldırımızı göğüslerken, </span><span class="sgc1"><span class="sgc9">sıklıkla da öldürmek için hamle ediyor. Tanrıçanın asası karşısına çıkanları yavaşlatıyor.</span> </span><span class="sgc6">Onlar bir kez yavaşladıklarında, ya üçlü zıpkınla ya da Ölüm nazarıyla başbaşa </span><span class="sgc6">kalıyorlar."</span></p>

  <p class="calibre"><span class="sgc6">"Ve onlara zarar vermeyi başaramadınız mı?"</span></p>

  <p class="calibre"><span class="sgc6">"Hayır."</span></p>

  <p class="calibre"><span class="sgc6">"Neredeler?"</span></p>

  <p class="calibre"><span class="sgc6">"Kuyu duvarında, yarı yola doğru. Hâlâ üst girişe yakınlar. Yavaş yavaş iniyorlar."</span></p>

  <p class="calibre"><span class="sgc6">"Kaç kaybımız var?"</span></p>

  <p class="calibre"><span class="sgc6">"On sekiz."</span></p>

  <p class="calibre"><span class="sgc6">"Demek bu savaşı başlatmak için bekleyişimize son vermemiz bir hataydı. Bedeli çok yüksek ve edinilen hiçbir şey yok... Sam, arabayı denemeye ne diyorsun?"</span></p>

  <p class="calibre"><span class="sgc6">"Riske girmeye değer... Evet, haydi deneyelim!"</span></p>

  <p class="calibre"><span class="sgc6">Taraka, karşısında dal dal ayrılan ve sallanan Rakasha'ya, "Git o zaman," diye emir verdi. "Git ve biz ardından daha yavaş geleceğiz. Kuyunun, onların zıt tarafındaki duvarından tırmanacağız. Biz tırmanmaya başladığımızda, saldırınızın dozunu ikiye katlayın. Biz geçip gidinceye dek onları tamamen meşgul edin. Sonra arabalarını vadiden çalabilmemiz için zaman verecek kadar tutun onları. Bu başarıldığında, gerçek biçimimle size döneceğim ve bu kavgaya bir nokta koyabileceğiz."</span></p>

  <p class="calibre"><span class="sgc6">"İtaat ediyorum," dedi diğer iblis ve zemine düşerek yeşil ışıktan bir yılana dönüştü ve önlerinde sürünerek ilerlemeye başladı.</span></p>

  <p class="calibre"><span class="sgc6">Taraka'nın gücünü en son olarak yerçekimine karşı göstereceği direnç için saklamak amacıyla, kısmen koşarak kısmen ise yürüyerek yol aldılar.</span></p>

  <p class="calibre"><span class="sgc6">Ratnagaris'in altında çok uzun bir yol kat etmişlerdi ve geri dönüş yolu tükenmek bilmiyordu.</span></p>

  <p class="calibre"><span class="sgc6">Ancak, sonunda, kuyunun tabanına ulaştılar ve çevreleri Şam'ın sadece kendi gözleriyle bile görmesine yetecek kadar aydınlatılmıştı. Gürültü kulakları sağır ediciydi. Eğer o ve Taraka konuşmak zonanda kalsalardı, iletişim kurmaları mümkün olmayacaktı.</span></p>

  <p class="calibre"><span class="sgc6">Ateş, abanoz bir daim üzerinde açan muhteşem orkide çiçeği gibi açmıştı kuyu duvarında. Rakasha, ışıklı böcekler gibi dans ediyorlardı havada. Rüzgânn uğultusu bir </span><span class="sgc6">gürültü, taşların takırtısı ayrı bir gürültüydü. Kali'nin, yüzünün önünde bir yelpaze gibi sallayıp durduğu kafatası asasının çığlığı ise hepsini bastınyordu ve bu, onların işitme frekanslarının üzerine çıkıp hâlâ çığlık atmaya devam ettiği vakit daha da dehşet verici oluyordu. Kayalar havada çatlayıp eridi ve akkor halindeki parçacıkları, bir maden fırınından saçılırcasına dışarı ve aşağıya dağıldı. Kıvılcımlar zıplayıp yuvarlandı ve Albız Kuyusunun gölgelerinde kızıl kor gibi parladı. Kuyunun duvarları alevlerin ve kaosun dokunduğu yerlerde delik deşik olmuş, oyulmuş ve kavrulmuştu. "Haydi," dedi Taraka, "gidiyoruz!"</span></p>

  <p class="calibre"><span class="sgc6">Havalandılar ve kuyu duvarı boyunca yükseldiler. Rakasha'nın saldırıları güçlendi ve derhal aynı şiddetteki bir karşı saldırıyla yanıtlandı. Sam elleriyle kulaklarını kapattı, ama bunun, gümüş kafatası asasının ona doğru her sallanışında gözlerinin ardında kıpırdanan kızgın iğnelere bir yararı yoktu. Hemen solunda, bütün bir kaya parçası aniden kayıplara karışıvermişti.</span></p>

  <p class="calibre"><span class="sgc6">"Henüz bizi fark etmediler," dedi Taraka.</span></p>

  <p class="calibre"><span class="sgc6">"Henüz," diye yanıtladı Sam. "O lanet olası ateş tanrısı bir mürekkep denizine bakar ve kımıldayan tek bir kum tanesini görebilir. Eğer bu yana dönerse, umarım sakınabiliriz onun... "</span></p>

  <p class="calibre"><span class="sgc6">Kendilerini aniden kırk adım daha yüksekte ve kısmen daha solda bulduklarında Taraka, "Ne diyordun?" diye sordu.</span></p>

  <p class="calibre"><span class="sgc6">Şimdi hızla yükseliyorlardı ve erimiş kayalar peşleri sıra onları izliyordu. Ancak, iblisler feryat ederek dev kayalar söküp, alev dalgaları ve kasırgalarla birlikte tanrıların üzerine yağdırmaya başladıklarında, buna bir ara verilmiş oldu.</span></p>

  <p class="calibre"><span class="sgc6">Kuyunun ağzına ulaştılar, dışarı çıktılar ve aceleyle menzil dışına koştular.</span></p>

  <p class="calibre"><span class="sgc6">"Şimdi kapıya çıkan koridora ulaşmak için kuyunun çevresini dolaşmak zorundayız."</span></p>

  <p class="calibre"><span class="sgc6">Kuyudan bir Rakasha yükseldi ve hızla yanlarına geldi.</span></p>

  <p class="calibre"><span class="sgc6">"Geri çekiliyorlar!" diye bağırdı. "Tanrıça düştü! Kırmızılı Olan, kaçarlarken ona destek </span><span class="sgc6">oluyor!"</span></p>

  <p class="calibre"><span class="sgc6">"Kaçmıyorlar," dedi Taraka. "Yolumuzu kesmeyi planlıyorlar. Önlerine çıkın! </span><span class="sgc6">Keçiyolunu tahrip edin! Çabuk!"</span></p>

  <p class="calibre"><span class="sgc6">Rakasha kuyudan aşağı bir göktaşı gibi düştü.</span></p>

  <p class="calibre"><span class="sgc6">"İblis Tutan, yorulmaya başladım. Dışarıdaki sahanlıktan ta yere kadar bizi </span><span class="sgc6">taşıyabileceğimden kuşkuluyum."</span></p>

  <p class="calibre"><span class="sgc6">"Yarı yola dek gitmeyi becerebilir misin?"</span></p>

  <p class="calibre"><span class="sgc6">"Evet."</span></p>

  <p class="calibre"><span class="sgc6">"Patikanın dar olduğu o ilk üç yüz adımlık mesafeyi?"</span></p>

  <p class="calibre"><span class="sgc6">"Sanırım."</span></p>

  <p class="calibre"><span class="sgc6">"İyi!"</span></p>

  <p class="calibre"><span class="sgc6">Koştular.</span></p>

  <p class="calibre"><span class="sgc6">Albız Kuyusu'nun çevresinde koşarlarken başka bir Rakasha daha yükselip onları </span><span class="sgc6">izlemeye başladı.</span></p>

  <p class="calibre"><span class="sgc6">"Rapor veriyorum!" diye bağırdı. "Keçiyolunu iki kez tahrip ettik. Her seferinde, Ateş </span><span class="sgc6">Tanrısı yakarak yeni bir yol açtı."</span></p>

  <p class="calibre"><span class="sgc6">"Bu durumda yapacak şey kalmadı. Bizden ayrılma! Bir başka konuda yardımına gerek </span><span class="sgc6">olacak."</span></p>

  <p class="calibre"><span class="sgc6">İblis, önlerinde kızıl bir kama gibi uçmaya başlamıştı.</span></p>

  <p class="calibre"><span class="sgc6">Kuyunun çevresini döndüler ve tünelden yukarı koştular. Tünelin sonuna eriştiklerinde </span><span class="sgc6">kapıyı ardına dek savurup açtılar ve sahanlığa çıktılar. Yol boyunca önden gitmiş olan </span><span class="sgc6">Rakasha, "Peşimizdeler," diyerek kapıyı çarparak kapattı.</span></p>

  <p class="calibre"><span class="sgc6">Sam sahanlıktan uçuruma doğru bir adım attı. Düşerken, ardında kapının bir an için kıpkırmızı kesildiğini ve sonra eridiğini gördü.</span></p>

  <p class="calibre"><span class="sgc6">İkinci Rakasha'nın yardımıyla Channa'nın eteklerine dek olan bütün mesafeyi indiler ve ilk dönemeci dönünceye dek bir patikayı izlediler. Şimdi dağ eteğindeki kayalık bir çıkıntı onları tanrıların görüşünden saklıyordu. Ama bir saniyeye kalmadan bu kayalar da ateşe boğuldu.</span></p>

  <p class="calibre"><span class="sgc6">İkinci Rakasha hızla yükseldi, döndü ve gözden kayboldu.</span></p>

  <p class="calibre"><span class="sgc6">Arabanın beklediği vadiye doğru, patika boyunca koştular. Ona ulaştıklarında Rakasha da dönmüştü.</span></p>

  <p class="calibre"><span class="sgc6">"Kali, Yama ve Agni dağdan iniyorlar," dedi. "Shiva, koridorun çıkışını tutarak, yukarıda bekliyor. Agni takibin başını çekiyor. Kırmızılı Olan, topallayan tanrıçaya destek veriyor."</span></p>

  <p class="calibre"><span class="sgc6">Önlerinde, vadide, gök gürültüsü arabası duruyordu. İnce ve süssüzdü, bronz olmasa da bronz rengindeydi, geniş ve çimen kaplı bir düzlüğe indirilmişti. Devrilmiş bir minareye, ya da bir devin kapısının anahtarına, ya da takımyıldızlardan kopup yeryüzüne düşmüş bir müzik aletinin gerekli bir parçasına benziyordu. Her ne kadar çizgilerinde en ufak bir hata görülemese de, tamamlanmamış bir havası vardı. Onu bütünleyecek işlevini gerçekleştirmek için bekleyen, en gelişkin silahların o özel güzelliğine sahipti.</span></p>

  <p class="calibre"><span class="sgc6">Sam yanına gitti, giriş kapısını buldu, içeri girdi.</span></p>

  <p class="calibre"><span class="sgc6">"Bu arabayı kullanabilir misin, İblis Tutan?" diye sordu Taraka. "Yeryüzüne felaket tükürerek gökleri yarıp geçebilir misin?"</span></p>

  <p class="calibre"><span class="sgc6">"Eminim Yama kontrolleri olabildiğince basit tutmuştur. Mümkün olan her yerde sadeleştirmeye gider ve aerodinamik bir yapı verir. Gökyüzü jetlerini daha önce de uçurmuştum ve bunun da aynı biçimde çalıştığına güveniyorum."</span></p>

  <p class="calibre"><span class="sgc6">Eğilerek pilot kabinine girdi, koltuğa oturdu ve önündeki kontrol paneline göz gezdirdi.</span></p>

  <p class="calibre"><span class="sgc6">Elini önce uzatıp, sonra aniden geri çekerek, "Lanet olsun!" diye bağırdı.</span></p>

  <p class="calibre"><span class="sgc6">Diğer Rakasha geminin metal duvarından geçerek bir anda ortaya çıkmış ve kumanda panelinin üzerinde, havada asılı durmuştu.</span></p>

  <p class="calibre"><span class="sgc6">"Tanrılar hızla yaklaşıyor," diye haber verdi iblis. "Özellikle de Agni."</span></p>

  <p class="calibre"><span class="sgc6">Sam bir dizi anahtarı açtı ve bir düğmeye bastı. Kontrol panelinin her tarafında ışıklar yandı ve içinden yumuşak bir mırıltı gelmeye başladı.</span></p>

  <p class="calibre"><span class="sgc6">"O ne kadar uzaklıkta?" diye sordu Taraka.</span></p>

  <p class="calibre"><span class="sgc6">"Dağın neredeyse yarısını indi. Ateşiyle patikayı genişletti. Sanki bir caddedeymiş gibi </span><span class="sgc6">koşarak iniyor şimdi. Karşısına çıkan engelleri yakıyor. Düz bir yol açıyor kendine."</span></p>

  <p class="calibre"><span class="sgc6">Önündeki cetvelleri okuyan Sam bir şalteri çekti ve bir göstergeyi ayarladı. Gemi </span><span class="sgc6">olduğu yerde titredi.</span></p>

  <p class="calibre"><span class="sgc6">"Hazır mısın?" diye sordu Taraka.</span></p>

  <p class="calibre"><span class="sgc6">"Gemi ısınmadan havalanamam. Ayrıca, bu kumanda panelini kullanmak sandığımdan </span><span class="sgc6">da netameli çıktı."</span></p>

  <p class="calibre"><span class="sgc6">"Vaktimiz daralıyor."</span></p>

  <p class="calibre"><span class="sgc6">"Evet."</span></p>

  <p class="calibre"><span class="sgc6">Uzaklardan gelen birkaç patlama sesi, geminin gittikçe şiddetlenmekte olan </span><span class="sgc6">homurtusunun üzerinde duyuldu. Sam şalteri bir çentik daha çekti, göstergeyi yine </span><span class="sgc6">ayarladı.</span></p>

  <p class="calibre"><span class="sgc6">"Onları yavaşlatmaya gidiyorum," dedi Rakasha ve geldiği gibi aniden gözden</span><span class="sgc6"> </span><span class="sgc6">kayboldu.</span></p>

  <p class="calibre"><span class="sgc6">Sam şalteri iki çentik daha indirdi ve bir yerlerde bir şey çatırdayıp sustu. Gemi bir kez </span><span class="sgc6">daha sessizliğe bürünmüştü.</span></p>

  <p class="calibre"><span class="sgc6">Şalteri önceki konumuna aldı, göstergeyi çevirdi ve düğmeye bir kez daha bastı.</span></p>

  <p class="calibre"><span class="sgc6">Yine bir titreme dolaştı gemiyi ve bir yerlerden bir mırıltı sesi gelmeye başladı. Sam </span><span class="sgc6">şalteri bir çentik indirip göstergeyi ayarladı.</span></p>

  <p class="calibre"><span class="sgc6">Bir saniye sonra aynı işlemleri yineledi ve mırıltı hafif bir homurtuya dönüştü.</span></p>

  <p class="calibre"><span class="sgc6">"Gitti," dedi Taraka. "Öldü."</span></p>

  <p class="calibre"><span class="sgc6">"Kim? Ne?"</span></p>

  <p class="calibre"><span class="sgc6">"Ateş Tanrısı'nı durdurmaya giden. Başaramadı." Birkaç patlama sesi daha duyuldu.</span></p>

  <p class="calibre"><span class="sgc6">"Albız Kuyusu'nu yok ediyorlar," dedi Taraka. Alnı ter içinde kalmış olan Sam elini </span><span class="sgc6">şaltere koymuş bekliyordu.</span></p>

  <p class="calibre"><span class="sgc6">"İşte o geliyor... Agni!"</span></p>

  <p class="calibre"><span class="sgc6">Sam uzun, eğimli koruyucu gözlem levhasından dışarı baktı.</span></p>

  <p class="calibre"><span class="sgc6">Ateş Tanrısı vadiye girdi.</span></p>

  <p class="calibre"><span class="sgc6">"Elveda, Siddhartha."</span></p>

  <p class="calibre"><span class="sgc6">"Henüz değil," dedi Sam.</span></p>

  <p class="calibre"><span class="sgc6">Agni gök gürültüsü arabasına baktı, asasını kaldırdı.</span></p>

  <p class="calibre"><span class="sgc6">Hiçbir şey olmadı.</span></p>

  <p class="calibre"><span class="sgc6">Durakladı, sonra asasını indirip silkti.</span></p>

  <p class="calibre"><span class="sgc6">Bir kez daha doğrulttu.</span></p>

  <p class="calibre"><span class="sgc6">Alev yine püskürmedi silahın ağzından.</span></p>

  <p class="calibre"><span class="sgc6">Sol elini sırtına uzattı, çantasında bazı ayarlamalar yaptı. O bunu yaparken, asadan püsküren ışın toprağın üzerinde dev bir çukur açmıştı. Asasını yine gemiye doğrulttu. Hiç.</span></p>

  <p class="calibre"><span class="sgc6">O zaman gemiye doğru koşmaya başladı. "Elektro-yöneltim mi?" diye sordu Taraka. </span></p>

  <p class="calibre"><span class="sgc6">"Evet."</span></p>

  <p class="calibre"><span class="sgc6">Sam şalteri çekti, kadranın ince ayarını yaptı. Çevresinde muazzam bir kükreme duyuldu.</span></p>

  <p class="calibre"><span class="sgc6">Başka bir düğmeye bastığında geminin arka tarafında bir çatırtı koptu. Agni kapı mandalına ulaştığında başka bir kadranı hareket ettirmişti.</span></p>

  <p class="calibre"><span class="sgc6">Bir ateş çakması ve metalik bir tınlama oldu.</span></p>

  <p class="calibre"><span class="sgc6">Koltuğundan kalktı, kabinden dışarı koridora çıktı.</span></p>

  <p class="calibre"><span class="sgc6">Agni içeri girmişti ve asasını doğrultuyordu.</span></p>

  <p class="calibre"><span class="sgc6">"Kımıldamayın... Sam! İblis!" diye bağırdı motorların uğultusu arasında; konuşurken mercekleri kızıla dönüşmüştü ve şimdi sırıtıyordu. "İblis," dedi, "hareket edeyim deme, yoksa sen ve ev sahibin kavrulacaksınız!"</span></p>

  <p class="calibre"><span class="sgc6">Sam adamın üzerine atıldı.</span></p>

  <p class="calibre"><span class="sgc6">Darbeyi yiyen Agni yere kolayca yıkıldı, çünkü karşısındakinin kendine yetişebileceğine asla inanmamıştı.</span></p>

  <p class="calibre"><span class="sgc6">"Kısa devre mi yaptın?" diye sordu Sam ve elinin kenarıyla adamın boğazına vurdu. "Yoksa güneş lekeleri mi?" dedi ve şakağına yumruğu indirdi.</span></p>

  <p class="calibre"><span class="sgc6">Agni yana yıkıldı ve Sam son kesmeyi tam köprücük kemiğinin üzerinden elinin kenarıyla vurdu.</span></p>

  <p class="calibre"><span class="sgc6">Asayı bir tekmede koridorun öte yanına yolladı ve kapatmak için kapıya yöneldiğinde artık çok geç kaldığını anladı.</span></p>

  <p class="calibre"><span class="sgc6">"Git artık, Taraka," dedi. "Artık bundan sonrası benim kavgam. Senin yapabileceğin bir şey kalmadı."</span></p>

  <p class="calibre"><span class="sgc6">"Sana yardım edeceğime dair söz verdim."</span></p>

  <p class="calibre"><span class="sgc6">"Şu anda bana verebilecek yardımın yok. Git hâlâ gidebilirken."</span></p>

  <p class="calibre"><span class="sgc6">"Eğer istediğin buysa... Ama sana söyleyecek son bir sözüm var."</span></p>

  <p class="calibre"><span class="sgc6">"Kendine sakla! Sizin mahalleye bir daha uğradığımda..."</span></p>

  <p class="calibre"><span class="sgc6">"İblis Tutan, hani senden öğrendiğim şu şey... çok üzgünüm. Ben..."</span></p>

  <p class="calibre"><span class="sgc6">Yama'nın bakışları üzerine düşer ve kendi benliğinden bile daha derinlere işlerken, zihninin ve bedeninin içinde berbat bir burkulma ve kopma hissetti.</span></p>

  <p class="calibre"><span class="sgc6">Kali de dikmişti ona gözlerini ve bunu yaparken çığlık atan asasını da doğrultmuştu. Bu, bir gölgenin kalkarken diğerinin çökmesi gibi bir şeydi.</span></p>

  <p class="calibre"><span class="sgc6">"Hoşçakal, İblis Tutan," sözcükleri oluştu zihninin içinde.</span></p>

  <p class="calibre"><span class="sgc6">Sonra kafatası feryat etmeye başladı.</span></p>

  <p class="calibre"><span class="sgc6">Düştüğünü hissetti.</span></p>

  <p class="calibre"><span class="sgc6">Bir zonklamadır gidiyordu.</span></p>

  <p class="calibre"><span class="sgc6">Kafasının içindeydi bu. Tüm bedeninde.</span></p>

  <p class="calibre"><span class="sgc6">Zonklamayla uyandı ve her yanını sargı bezleri ve acıyla sarılı buldu.</span></p>

  <p class="calibre"><span class="sgc6">El ve ayak bilekleri zincirlenmişti.</span></p>

  <p class="calibre"><span class="sgc6">Küçük bir odanın zemininde, yan oturur konumdaydı. Kapının yanında Kırmızılı Olan </span><span class="sgc6">oturmuş, tütün içiyordu.</span></p>

  <p class="calibre"><span class="sgc6">Yama ona başıyla selam verdi, ses etmedi.</span></p>

  <p class="calibre"><span class="sgc6">"Niçin hayattayım?" diye sordu Sam.</span></p>

  <p class="calibre"><span class="sgc6">"Mahartha'da, birçok yıl önce verilmiş bir randevuya uymak için yaşıyorsun," dedi </span><span class="sgc6">Yama. "Brahma seni yine görmeye özellikle heves ediyor."</span></p>

  <p class="calibre"><span class="sgc6">"Ama ben Brahma'yı görmeye pek meraklı değilim."</span></p>

  <p class="calibre"><span class="sgc6">"Bu, yıllar süresince, yeterince belli oldu."</span></p>

  <p class="calibre"><span class="sgc6">"Görüyorum ki, çamurdan sağ salim sıyrılmışsın."</span></p>

  <p class="calibre"><span class="sgc6">Kırmızılı adam sırıttı. "Çok adi bir herifsin," dedi.</span></p>

  <p class="calibre"><span class="sgc6">"Biliyorum. Buna gayret ediyorum."</span></p>

  <p class="calibre"><span class="sgc6">"Sanırım iş anlaşman iflasla sonuçlandı."</span></p>

  <p class="calibre"><span class="sgc6">"Evet. Ne şanssızlık."</span></p>

  <p class="calibre"><span class="sgc6">"Belki zararını telafi etmek istersin. Gökyüzü'nün yolunu yarıladık."</span></p>

  <p class="calibre"><span class="sgc6">"Şansım var mı, dersin?"</span></p>

  <p class="calibre"><span class="sgc6">"Ucu ucuna. Zaman değişiyor. Brahma bu hafta merhametli bir tanrı olabilir."</span></p>

  <p class="calibre"><span class="sgc6">"Mesleki terapistim kaybedilmiş davalar konusunda uzmanlaşmamı istemişti."</span></p>

  <p class="calibre"><span class="sgc6">Yama omuz silkti.</span></p>

  <p class="calibre"><span class="sgc6">"Ya iblise ne oldu?" diye sordu Sam. "Benimle birlikte olana?"</span></p>

  <p class="calibre"><span class="sgc6">"Ona dokundum," dedi Yama, "sertçe. Onun işini bitirdim mi, yoksa sadece uzaklaştırdım mı, bilmiyorum. Ama onu daha fazla dert etmene gerek yok. Seni iblis kovucusuna buladım. Eğer yaratık hâlâ yaşıyorsa, ona dokunuşumdan toparlanması uzun bir süre alacaktır. Belki de hiçbir zaman olmayacaktır. Zaten, işin başında bu nasıl olmuştu ki? Senin cin çarpmasına karşı şerbetli olduğunu sanıyordum."</span></p>

  <p class="calibre"><span class="sgc6">"Ben de. İblis kovucusu nedir?"</span></p>

  <p class="calibre"><span class="sgc6">"Bize zararsız kimyasal bir madde buldum, enerji varlıklarından hiçbiri buna dayanamıyor."</span></p>

  <p class="calibre"><span class="sgc6">"Yararlı şey. İblis tuttuğum günlerde kullanabilirdim."</span></p>

  <p class="calibre"><span class="sgc6">"Evet. Albız Kuyusu'na inerken sülündük."</span></p>

  <p class="calibre"><span class="sgc6">"Gördüğüm kadarıyla esaslı bir savaş oldu."</span></p>

  <p class="calibre"><span class="sgc6">"Evet," dedi Yama. "Şu iblis tasallutu nasıl bir şey? Seninkini geçersiz kılan bir istenci </span><span class="sgc6">daha taşımak nasıl bir duygu?"</span></p>

  <p class="calibre"><span class="sgc6">"Tuhaf ve korkutucu," dedi Sam, "aynı zamanda da öğretici."</span></p>

  <p class="calibre"><span class="sgc6">"Ne yönde?"</span></p>

  <p class="calibre"><span class="sgc6">"Burası başlangıçta onların dünyasıydı," dedi Sam. "Biz onların elinden aldık. Niçin bizim nefretimizi hak edecek yaratıklar olmasınlar ki? Onlara göre iblis olan biziz." </span></p>

  <p class="calibre"><span class="sgc6">"Ama bu nasıl bir duygu?"</span></p>

  <p class="calibre"><span class="sgc6">"İstencinin bir başkası tarafından silinip atılması mı? Senin bunu iyi bilmen gerekir."</span></p>

  <p class="calibre"><span class="sgc6">Yama'nın sırıtışı kayboldu, sonra geri geldi. "Sana vurmamı isterdin, öyle değil mi, </span><span class="sgc6">Buddha? Bu kendini üstün hissetmeni sağlardı. Ne yazık ki, ben bir sadistim ve böyle </span><span class="sgc6">yapmayacağım."</span></p>

  <p class="calibre"><span class="sgc6">Sam bir kahkaha attı.</span></p>

  <p class="calibre"><span class="sgc8">"Touché,</span> <span class="sgc6">Ölüm," dedi.</span></p>

  <p class="calibre"><span class="sgc6">Bir süre sessizlik içinde oturdular.</span></p>

  <p class="calibre"><span class="sgc6">"Bana ayıracak bir sigaran var mı?"</span></p>

  <p class="calibre"><span class="sgc6">Yama ona bir sigara verdi, yaktı.</span></p>

  <p class="calibre"><span class="sgc6">"İlk Üs bugünlerde neye benziyor?"</span></p>

  <p class="calibre"><span class="sgc6">"Ne hale geldiğini tanımakta güçlük çekerdin," dedi Yama. "Kentin içindeki herkes şu </span><span class="sgc6">anda ölecek olsa, on bin yıl sonra bile her şey mükemmel halde olurdu. Çiçekler hâlâ </span><span class="sgc1"><span class="sgc9">açar, müzik çalar ve çeşmeler tayfın tüm renklerinde ürpermeye devam ederdi.</span> </span><span class="sgc6">Bahçedeki köşklerde sıcak yemekler masalara hâlâ dizilirdi. Kentin kendisi artık </span><span class="sgc6">ölümsüzdür."</span></p>

  <p class="calibre"><span class="sgc6">"Kendilerine tanrı diyenlere uygun bir mesken olmuş, sanırım."</span></p>

  <p class="calibre"><span class="sgc6">"Tanrı diyen mi?" diye sordu Yama. "Yanılıyorsun, Sam. Tanrılık basit bir isimden çok </span><span class="sgc6">daha fazlasıdır. O bir var olma biçimidir. O sadece ölümsüz olmakla elde edilmez, </span><span class="sgc6">çünkü tarladaki en sefil bir amele bile varlığının sürekliliğini sağlayabiliyor. Peki, </span><span class="sgc1"><span class="sgc9">Suret'in bir şartlandırması mı bu? Hayır. Herhangi bir usta hipnozcu kişinin kendi</span> </span><span class="sgc6">gözündeki imgesiyle oynayabilir. Bir Vasıfın tezahürü</span><span class="sgc6">müdür? Tabii ki değil. Herhangi </span><span class="sgc6">bir kişinin sahip olabileceği her melekeden daha güçlü ve daha dakik makineler </span><span class="sgc6">tasarlayabilirim. Tanrılık öylesine kendin olabilmek özelliğidir ki, senin ihtirasların </span><span class="sgc6">evrensel güçlere denk düşer ve seni görenler telaffuz edilmeden bile bunu bilirler. Çok </span><span class="sgc6">eski bir ozan dünyanın yankılarla ve benzerliklerle dolu olduğunu söylemişti. Bir </span><span class="sgc6">başkası, her adamın, yaşamına hükmetmiş güçlere denk işkenceler çekmek zorunda </span><span class="sgc6">kaldığı cehennem üzerine uzun bir şiir yazdı. Tanrı olmak, önem taşıyan bu olguları </span><span class="sgc6">özbenliği içinde özümseyebilmek ve onları var olan diğer her şeyle bir uyum içinde </span><span class="sgc6">tutabilmektir. Sonra, kişi ahlakın, mantığın, estetiğin ötesinde rüzgâr olur, deniz, dağ, </span><span class="sgc6">güneş ya da yıldız olur; bir okun uçuşudur, bir günün bitişi, bir aşkın kavrayışı. Kişi </span><span class="sgc6">belirleyici ihtiraslarıyla hükmeder. Tanrılara bakanlar adlarını bilmeden der ki o </span><span class="sgc6">zaman, 'O Ateş'ti. O Dans'tı. O Felaket'ti. O Aşk'tı.' Demek ki, sorunun yanıtına </span><span class="sgc6">dönersek, onlar kendilerine tanrı demiyorlar. Ancak diğer herkes bunu böyle diyor, </span><span class="sgc6">onları gören herkes."</span></p>

  <p class="calibre"><span class="sgc6">"Onlar da bunu faşist bançolarında çalıyorlar, ha?"</span></p>

  <p class="calibre"><span class="sgc6">"Yanlış sıfatı kullanıyorsun."</span></p>

  <p class="calibre"><span class="sgc6">"Başka sıfat bırakmadın ki..."</span></p>

  <p class="calibre"><span class="sgc6">"Bu konuda fikir birliğine varamayacağımız anlaşılıyor."</span></p>

  <p class="calibre"><span class="sgc6">"Eğer birisi sana niçin bir dünyaya zulmettiğini sorar ve sen de bir yığın şiirsel </span><span class="sgc6">safsatayı sıralarsan, hayır! Sanırım fikir birliği olmayacaktır."</span></p>

  <p class="calibre"><span class="sgc6">"O zaman başka bir sohbet konusu bulalım."</span></p>

  <p class="calibre"><span class="sgc6">"Ama</span> <span class="sgc6">sana</span> <span class="sgc6">bakıyorum ve diyorum ki, 'O Ölüm'dür.' "</span></p>

  <p class="calibre"><span class="sgc6">Yama yanıt vermedi.</span></p>

  <p class="calibre"><span class="sgc6">"Tuhaf bir hükmedici ihtiras. Duydum ki, genç bile olmadan yaşlanmışsın sen..."</span></p>

  <p class="calibre"><span class="sgc6">"Bunun doğru olduğunu biliyorsun."</span></p>

  <p class="calibre"><span class="sgc6">"Sen bir mekanik dâhisi ve silah ustasıydın. Çocukluğunu bir ateş lopunun içinde </span><span class="sgc6">yitirdin ve aynı gün yaşlı bir adam haline geldin. Ölüm o anda mı senin belirleyici </span><span class="sgc6">ihtirasın oldu? Daha önce mi? Ya da sonra?"</span></p>

  <p class="calibre"><span class="sgc6">"Fark eder mi?" dedi Yama.</span></p>

  <p class="calibre"><span class="sgc6">"Bana söylediklerine gerçekten inandığın için mi hizmet ediyorsun tanrılara?... Yoksa </span><span class="sgc6">insanlığın büyük bölümünden nefret ettiğin için mi?"</span></p>

  <p class="calibre"><span class="sgc6">"Sana yalan söylemedim."</span></p>

  <p class="calibre"><span class="sgc6">"Demek Ölüm de bir idealist... Ne hoş."</span></p>

  <p class="calibre"><span class="sgc6">"Pek sayılmaz."</span></p>

  <p class="calibre"><span class="sgc6">"Yoksa Tanrı Yama, tahminlerimin ikisi de yanlış mı? Senin hükmedici ihtirasın... "</span></p>

  <p class="calibre"><span class="sgc6">"O kadının adını daha önce zikretmiştin," dedi Yama, "onu bir hastalığa benzettiğin konuşmanda. O zaman yanılıyordun, şimdi de yanılıyorsun. O vaazı bir kez daha dinlemeye niyetim yok ve şu an kayan kumlara saplı olmadığıma göre de dinlemeyeceğim."</span></p>

  <p class="calibre"><span class="sgc6">"Barış," dedi Sam. "Ama söyle bana, tanrıların hükmedici ihtiraslarının da değiştiği olur mu?"</span></p>

  <p class="calibre"><span class="sgc6">Yama gülümsedi.</span></p>

  <p class="calibre"><span class="sgc6">"Dans tanrıçası bir vakitler savaş tanrısıydı. Demek ki, her şey değişebilirmiş."</span></p>

  <p class="calibre"><span class="sgc6">"Gerçek ölümle öldüğümde," dedi Sam, "işte o zaman değişmiş olacağım. Ama o ana dek her nefes alışımda nefret edeceğim Gökyüzü'nden. Brahma beni yaktırırsa, alevlere tüküreceğim. Eğer beni boğdurursa, celladımın ellerini ısırmaya çalışacağım. Eğer boğazımı kestirirse, kanımın bıçağını paslandırmasını dileyeceğim. Sence bu hükmedici bir ihtiras mı?"</span></p>

  <p class="calibre"><span class="sgc6">"Senin hamurunda tanrılık var, Sam," dedi Yama.</span></p>

  <p class="calibre"><span class="sgc6">"Hey tanrım!" dedi Sam.</span></p>

  <p class="calibre"><span class="sgc6">"Ama her ne olacaksa," dedi Yama, "daha önce senin nikahta hazır bulunacağına dair güvence aldım."</span></p>

  <p class="calibre"><span class="sgc6">"Nikâh mı? Sen ve Kali mi? Yakında mı?"</span></p>

  <p class="calibre"><span class="sgc6">"Küçük dolunayda," diye açıkladı Yama. "Demek ki, Brahma neye karar verirse versin, sana </span><span class="sgc6">bir içki ısmarlamaya fırsatım olacak."</span></p>

  <p class="calibre"><span class="sgc6">"Bunun için sana teşekkür ederim, Ölüm Tanrısı. Ama Gökyüzü'nde nikâh kıyılmadığına </span><span class="sgc6">inanmıştım hep."</span></p>

  <p class="calibre"><span class="sgc6">"Bu gelenek bozulmak üzere," dedi Yama. "Hiçbir gelenek kutsal değildir."</span></p>

  <p class="calibre"><span class="sgc6">"O zaman şansın açık olsun," dedi Sam.</span></p>

  <p class="calibre"><span class="sgc6">Yama başını salladı, esnedi, bir sigara daha yaktı.</span></p>

  <p class="calibre"><span class="sgc6">"Ha bu arada," dedi Sam, "göksel idamlarda son moda nedir? Sırf merak ettiğim için </span><span class="sgc6">soruyorum."</span></p>

  <p class="calibre"><span class="sgc6">Yama, bir dolabı açıp bir satranç tahtası çıkarırken, "İdamlar Gökyüzü'nde yapılmıyor," </span><span class="sgc6">dedi.</span></p>
</body>
</html>