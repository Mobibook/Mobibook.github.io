<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>IŞIKTANRISI</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
<link href="../../fonts.css" rel="stylesheet" type="text/css"/>
<link href="../../fonts_1.css" rel="stylesheet" type="text/css"/>
</head>

<body class="main">
  <p class="calibre"><span class="sgc5"><br class="calibre1"/></span></p>

  <h2 class="calibre2"><span class="sgc5">2</span><br class="calibre1"/></h2>

  <p class="calibre"><span class="sgc8">Bir zamanlar, önemsiz bir eyaletin önemsiz bir racası, kendine yeni bir beden satın almak için, maiyetiyle birlikte Mahartha'ya, Güneyin Kapısı ve Şafağın Başkenti denilen kente gelmişti. Bu, kader ağlarının bir lağımdan hâlâ sökülüp alınabildiği, tanrıların çok daha az resmi davrandıkları, iblislerin hâlâ bol olduğu ve Göksel Kent'in hâlâ zaman zaman insanlara açıldığı günlerdeydi. Bu, prensin, duaların tek kollu tahsildarım tapınağın önünde nasıl tuzağa düşürdüğünün ve bu cüretinden dolayı Gökyüzü'nün hoşnutsuzluğuna nasıl duçar kaldığının öyküsüdür...</span></p>

  <p class="calibre2"><span class="sgc">Çok az varlık yine insanoğlunun arasına doğar; daha </span></p>

  <p class="calibre2"><span class="sgc"><span class="sgc11">çoktur başka yerde doğanların sayısı</span><span class="sgc11">.</span></span></p>

  <p class="heading"><span class="sgc5">Anguttara-nikaya (1, 35)</span></p>

  <div class="calibre1">
    <p class="calibre"><span class="sgc6"><br class="calibre1"/></span></p>

    <p class="calibre"><span class="sgc6">Şafağın Başkenti'ne, öğle vakti beyaz bir kısrağın üzerinde giren prens, palasını kuşağına sokmuş, servetinin bir bölümünü yük atlarının sırtındaki heybelere doldurmuş, yüz kişilik maiyeti ardına toplanmış halde ve danışmanı Strake sol yanında olmak üzere, geniş Surya bulvarından geçti.</span></p>

    <p class="calibre"><span class="sgc6">Sıcak, adamların türbanlarına çarptı, üzerlerinden döküldü ve caddeden yine yükseldi.</span></p>

    <p class="calibre"><span class="sgc6">Sürücüsünün, maiyetin en önünde yürüyen adamın taşıdığı sancağa gözlerini kısarak baktığı bir savaş arabası, zıt yönde yavaş yavaş geçti; pahalı bir saray fahişesi çadırının önünde durarak gelip geçenleri dikkatlice süzdü; soyu bozuk bir köpek sürüsü atların nallarının dibinde havlayarak koşturdu.</span></p>

    <p class="calibre"><span class="sgc6">Prens uzun boyluydu ve bıyıkları duman rengindeydi. Kahve kadar koyu renk elleri sert damar kabartılarıyla dalgalanmıştı. Yine de, duruşu dik ve gözleri kadim bir kuşunkiler gibi elektrikli ve berraktı.</span></p>

    <p class="calibre"><span class="sgc6">İleride, geçen güruhu seyretmek üzere bir kalabalık toplanmıştı. Sadece bütçesi izin verenler ata biniyordu ve çok az kişi o kadar varlıklıydı. En çok kullanılan binek hayvanı, yılanımsı boynu, bir sürü dişi, şüpheli bir soy geçmişi, kısa bir yaşam süresi ve gaddar bir mizacı olan slizardlardı;</span> <span class="sgc6">(Yazar, silisyum ve lizard (kertenkele) sözcüklerini birleştirmiş)</span> <span class="sgc6">atlar, her nedense, son nesillerinde kısırlaşmaya başlamıştı.</span></p>

    <p class="calibre"><span class="sgc6">Prens, seyircilerinin arasından geçerek, şafak başkentine girdi.</span></p>

    <p class="calibre"><span class="sgc6">Güneş bulvarından daha dar bir yan yola saptılar. Basık ticarethanelerin, zengin tüccarlara ait büyük mağazaların, bankaların, tapınakların, hanların ve kerhanelerin </span><span class="sgc7">yanından geçtiler. Ticaret semtinin kenarında, hancıların en mükemmeline. Hawkana'ya ait olan soylulara yaraşır hana gelinceye dek duraklamadılar. Hanın girişine geldiklerinde dizginleri çektiler; çünkü Hawkana duvarların önünde, sade giysiler içinde, modaya uygun biçimde şişman ve gülümseyerek, beyaz kısrağı bizzat içeri almak üzere bekliyordu.</span></p>

    <p class="calibre"><span class="sgc6">İşitme mesafesindeki herkesin konuğunun kimliğini öğrenmesi amacıyla yüksek sesle, "Hoş geldiniz, Tanrı Siddhartha!" diye seslendi. "Hoş geldiniz bülbüllerin şakıdığı bu diyara ve alçak gönüllü tesisimin kokulu bahçeleriyle mermer salonlarına! Yine sizinle birlikte uzun bir yolculuk yapmış olan ve incelikli bir hizmetle onurlu bir istirahate kuşkusuz en az sizin kadar ihtiyaç duyan süvarileriniz de hoş geldiler. İçeride her şeyi gönlünüze göre bulacağınıza inanıyorum; geçmişte de birçok vesileyle, diğer konuk prens ve soylu ziyaretçilerin birlikteliğinde bu duvarların içinde bulunduğunuza göre, ki bunların arasında... "</span></p>

    <p class="calibre"><span class="sgc6">"Ve size de iyi öğleden sonralar, Hawkana!" diye bağırdı prens, çünkü gün çok sıcaktı ve hancının söylevleri de, ırmaklar gibi, hiç durmamacasına akar da akardı. "Sayılamayacak kadar çok diğer meziyetlerin yanı sıra, aynı zamanda serin de olan duvarlarınızın içine bir an önce girelim."</span></p>

    <p class="calibre"><span class="sgc6">Hawkana başını şevkle salladı ve kısrağı yularından tutup geçitten geçirerek iç avluya götürdü; orada, prens atından inerken üzengiden tutup bekledi, sonra atları seyislere teslim etti ve sokakta beklemiş oldukları yeri temizlemesi için küçük bir çocuk gönderdi.</span></p>

    <p class="calibre"><span class="sgc6">Adamlar, hanın içindeki mermer hamamda, uşaklar omuzlarından aşağı su dökerken ayakta durarak yıkandılar. Sonra savaşçı kastının göreneklerine uygun olarak kendilerini kokulu yağlarla ovdular, temiz giysiler giydiler ve yemek salonuna geçtiler.</span></p>

    <p class="calibre"><span class="sgc6">Yemek, savaşçılar gidip gelen tabakların sayısını karıştırıncaya dek bütün öğleden sonra boyunca sürdü. Yüzleri peçeli dört müzisyen o saate uygun geleneksel melodileri çalarlarken, uzun ve dar bir masanın başında oturan prensin sağ yanına, danslarının her bölümü için farklı yüz ifadeleri takınan üç dansöz parmaklarındaki zilleri şıkırdatarak ve karmaşık figürler yaparak yaklaştılar. Masa mavi, kahverengi, sarı, kırmızı ve yeşil parlak renklerle dokunmuş bir duvar halısını andıran bir örtüyle örtülmüştü ve içinde işlenmiş bir dizi av sahnesi vardı: Slizarda ve ata binmiş avcılar tüylü panda, ateş horozu ve yakut zarftı emir çiçeklerinin saldırısına mızrak ve yayla karşı koyuyorlardı; yeşil maymunlar ağaç tepelerinde güreş tutuyordu; pençeleriyle bir gök iblisini yakalamış olan Gamda Kuşu, gaga ve kanatlarıyla saldırıyordu; eklemli yüzgeçlerinde pembe mercandan mızraklarıyla bir boynuzlu balık ordusu denizin derinliklerinden tırmanıyor, kara içlerine ilerlemelerini engellemek üzere yollarını kesen bir dizi cepkenli ve miğferli adamla yüzleşiyordu.</span></p>

    <p class="calibre"><span class="sgc6">Prens idareli yiyordu. Yiyeceğiyle oynuyor, müzik dinliyor, arada bir adamlarından </span><span class="sgc7">birinin yaptığı şakaya gülüyordu.</span></p>

    <p class="calibre"><span class="sgc6">Bardağa dokunan yüzüklerini şıngırdatarak şerbetinden bir yudum aldı.</span></p>

    <p class="calibre"><span class="sgc6">Hawkana prensin başucunda belirdi. "Her şey istediğiniz gibi mi, Tanrı?" diye sordu.</span></p>

    <p class="calibre"><span class="sgc6">"Evet, iyi Hawkana, her şey gönlümce," diye yanıtladı.</span></p>

    <p class="calibre"><span class="sgc6">"Adamlarınız gibi yemiyorsunuz. Yemekler sizi memnun etmedi mi?"</span></p>

    <p class="calibre"><span class="sgc6">"Sorun ne mükemmel olan yemeklerde, ne de kusursuz hazırlanışlarında, değerli Hawkana. Daha çok benim son zamanlarda pek açık olmayan iştahımda."</span></p>

    <p class="calibre"><span class="sgc6">"Ah!" dedi Hawkana kurnazca. "Tam aradığınız şey var bende! Değerini ancak sizin gibi biri bilebilir. Uzun bir süredir mahzenimin özel bir rafında bekliyor. Tanrı Krishna, her nasıl yapabildiyse, onu yıllara karşı korumuş. Buradaki hizmetlerimiz onu hoşnut kıldığı için uzun yıllar önce vermişti onu bana. Sizin için getireceğim."</span></p>

    <p class="calibre"><span class="sgc6">Bu sözünden sonra eğildi ve salondan gerileyerek çıktı.</span></p>

    <p class="calibre"><span class="sgc6">Geri döndüğünde elinde bir şişe taşıyordu. Prens kenarındaki etiketi görmeden önce tanımıştı şişeyi.</span></p>

    <p class="calibre"><span class="sgc6">"Burgonya şarabı!" diye bağırdı.</span></p>

    <p class="calibre"><span class="sgc6">"Aynen," dedi Hawkana. "Yitik Liratha'dan getirilmiş, çok eskiden."</span></p>

    <p class="calibre"><span class="sgc6">Şarabı kokladı ve gülümsedi. Sonra armut biçimindeki bir kadehe küçük bir miktar döktü ve konuğunun önüne bıraktı.</span></p>

    <p class="calibre"><span class="sgc6">Prens kadehi kaldırdı ve kokusunu içine çekti. Yavaşça bir yudum aldı. Gözlerini yumdu.</span></p>

    <p class="calibre"><span class="sgc6">Keyfine saygı olarak salonda çıt çıkmıyordu.</span></p>

    <p class="calibre"><span class="sgc6">Sonra kadehini indirdi ve Hawkana içini, o ülkede yetişmeyen</span> <span class="sgc8">pinot noir</span> <span class="sgc6">üzümünün ürünüyle, bir kez daha doldurdu.</span></p>

    <p class="calibre"><span class="sgc6">Prens kadehe dokunmadı. Bunun yerine Hawkana'ya dönerek, "Evinizdeki en yaşlı müzisyen kimdir?" diye sordu.</span></p>

    <p class="calibre"><span class="sgc6">Ev sahibi köşedeki servis masasında oturan beyaz saçlı adamı göstererek, "Şurada oturan Mankara," dedi.</span></p>

    <p class="calibre"><span class="sgc6">"Bedeni değil yılları en yaşlı olan," dedi prens.</span></p>

    <p class="calibre"><span class="sgc6">"Ah, bu Dele olacak," dedi Hawkana, "eğer bir müzisyen sayılırsa, tabii. Bir zamanlar </span><span class="sgc7">öyle olduğunu iddia eder."</span></p>

    <p class="calibre"><span class="sgc6">"Dele?"</span></p>

    <p class="calibre"><span class="sgc6">"Alurlara bakan çocuk."</span></p>

    <p class="calibre"><span class="sgc6">"Ha, anlıyorum... Çağırtın onu." Hawkana ellerini çırptı ve gelen hizmetçiye ahırlara </span><span class="sgc7">gitmesini, at oğlanını takdim edilebilir hale koymasını ve onu konukların önüne </span><span class="sgc7">ivedilikle getirmesini tembih etti.</span></p>

    <p class="calibre"><span class="sgc6">"Lütfen takdime layık hale getirerek vakit kaybetmeyin, sadece buraya getirin," dedi </span><span class="sgc7">prens.</span></p>

    <p class="calibre"><span class="sgc6">Sonra arkasına yaslanıp gözlerini kapayarak beklemeye başladı. At oğlanı karşısına </span><span class="sgc7">dikildiğinde sordu:</span></p>

    <p class="calibre"><span class="sgc6">"Söyle bana, Dele, hangi tür müziği yapıyorsun?"</span></p>

    <p class="calibre"><span class="sgc6">"Brahminlerin kulağında artık lütuf bulmayan türü," dedi çocuk.</span></p>

    <p class="calibre"><span class="sgc6">"Hangi aleti çalardın?"</span></p>

    <p class="calibre"><span class="sgc6">"Piyanoyu," dedi Dele.</span></p>

    <p class="calibre"><span class="sgc6">"Bunlardan herhangi birini kullanabilir misin?" Duvara dayalı küçük kürsünün üzerinde </span><span class="sgc7">dizili duran ve artık kullanılmayan müzik aletlerini işaret etmişti.</span></p>

    <p class="calibre"><span class="sgc6">Çocuk başını eğerek baktı aletlere doğru. "Sanırım</span> <span class="sgc6">Bunu</span> <span class="sgc6">becerebilirim, eğer zorunlu </span><span class="sgc7">kalırsam."</span></p>

    <p class="calibre"><span class="sgc6">"Hiç vals bilir misin?</span><span class="sgc7">"</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Bana 'Mavi Tuna'yı çalar mısın?"</span></p>

    <p class="calibre"><span class="sgc6">Çocuğun yüzündeki somurtkan ifade yerini huzursuzluğa bıraktı. Başıyla evet işareti yapan Hawkana'ya kaçamak bir bakış attı.</span></p>

    <p class="calibre"><span class="sgc6">"Siddhartha insanlar arasında bir prenstir, ilklerden biridir o," diye açıkladı hancı.</span></p>

    <p class="calibre"><span class="sgc6">" 'Mavi Tuna', bu flütlerden biriyle mi?"</span></p>

    <p class="calibre"><span class="sgc6">"Lütfedersen."</span></p>

    <p class="calibre"><span class="sgc6">Çocuk omuz silkti. "Deneyeceğim," dedi. "Öyle uzun zaman oldu ki... Beni mazur görün."</span></p>

    <p class="calibre"><span class="sgc6">Müzik aletlerinin bulunduğu yere yürüdü ve seçtiği flütün sahibine birşeyler mırıldandı. Adam başını salladı. Sonra çocuk flütü dudaklarına kaldırdı ve deneysel birkaç nota üfledi. Durakladı, deneyini yineledi, sonra konuklara döndü.</span></p>

    <p class="calibre"><span class="sgc6">Flütü bir kez daha kaldırdı ve valsin titreyen melodisine girdi. O çalarken prens şarabını yudumluyordu.</span></p>

    <p class="calibre"><span class="sgc6">Nefes almak için durduğunda prens devam etmesini işaret etti. Yasaklanmış melodileri birbiri ardınca çaldıkça profesyonel müzisyenler yüzlerine profesyonelce hor gören ifadeler takındılar; ama masaların altında müziğin ritmine uyarak tempo tutmakta olan birkaç ayak görülmüyor da değildi.</span></p>

    <p class="calibre"><span class="sgc6">Sonunda, prens şarabını bitirmişti. Mahartha kentine akşam çöküyordu. Çocuğa bir kese pasora attı ve salondan çıkarken döktüğü gözyaşlarına bakmadı. Sonra ayağa kalktı ve esnemesini elinin tersiyle kapatarak gerindi.</span></p>

    <p class="calibre"><span class="sgc6">"Odama çekiliyorum," dedi adamlarına. "Benim yokluğumu fırsat bilip varınızı yoğunuzu kumara yatırmayın sakın."</span></p>

    <p class="calibre"><span class="sgc6">Güldüler ve sert içkilerle tuzlu bisküvitler ısmarlarken ona iyi geceler dilediler. Ayrılırken zarların tıkırtısı başlamıştı bile.</span></p>

    <p class="calibre"><span class="sgc6">Prens gün doğmadan önce kalkabilmek için erkenden odasına çekilmişti. Bir hizmetçisine bütün ertesi gün boyunca kapının önünde beklemesi ve onu görmek isteyen herkesi rahatsız olduğunu söyleyerek geri çevirmesi yönünde direktif verdi.</span></p>

    <p class="calibre"><span class="sgc6">İlk çiçekler sabahın ilk böceklerine açılmadan önce o hanı terk etmiş ve buna sadece </span><span class="sgc7">yaşlı, yeşil bir papağan tanık olmuştu. İnci işlenmiş ipekliler değil, böyle vesilelerde âdeti olduğu üzere, eski püskü paçavralar giymişti. Davulların ve borazanların öncülüğü yerine sessizlik içinde geçti kentin sokaklarından. Gece ziyaretinden dönen bir hekim ya da fahişenin dışında sokaklar tamamen terk edilmiş haldeydi. Ticaret semtinden geçip liman yönünde ilerlemeye başladığında başıboş bir köpek takıldı peşine.</span></p>

    <p class="calibre"><span class="sgc6">Bir iskelenin başında bir küfenin üzerine oturdu. Şafak, karanlığı yeryüzünden kaldırmak üzere geldi; denizin yükselmesiyle birlikte kıpırdanmaya başlayan yelkenleri toplanmış, halatlarla örümcek ağı gibi örülü, pruvalarına canavarlar ya da bakireler yontulmuş gemileri seyretti. Mahartha'ya yaptığı her ziyaret onu bir süre için rıhtıma indirirdi.</span></p>

    <p class="calibre"><span class="sgc6">Sabahın pembe şemsiyesi bulutların karışık saçlarının üzerinde açtı ve serin bir esinti iskeleleri dolaştı. Çöpçü kuşlar kule mazgallarının arasında ok gibi uçuştu, sonra körfezin sularına doğru daldı.</span></p>

    <p class="calibre"><span class="sgc6">Bir geminin yel değirmeni kanadına benzeyen yelkenlerini tuzlu rüzgârda kabartıp şişirerek denize açılışını izledi. Güvenlik içinde demir atmış diğer teknelerin üzerlerinde de tayfalar maden, sığır, kereste ve baharatın yanı sıra tütsü, mercan, yağ ve her çeşit kumaştan oluşan yüklerini boşaltır ya da doldururken, hareketlenme başlamıştı. Her ikisine de hayran olarak, ticaretin kokularını kokladı ve tayfaların küfürlerini dinledi: İlki, zenginlik koktuğu için, ikincisi ise kendinin diğer iki belli başlı meşgalesini, tanrıbilim ve anatomiyi, bir araya getirdiği için.</span></p>

    <p class="calibre"><span class="sgc6">Bir süre sonra, tahıl çuvallarının boşaltılmasını denetlemeyi bitiren ve yük sandıklarının gölgesinde dinlenmeye çekilen yabancı bir kaptanla sohbet etmeye başladı.</span></p>

    <p class="calibre"><span class="sgc6">"İyi sabahlar," dedi. "Seferlerin fırtına ve kazadan ırak olsun ve tanrılar sana güvenli bir limanla malların için iyi bir pazar sağlasın."</span></p>

    <p class="calibre"><span class="sgc6">Diğeri başını salladı, bir sandığın üzerine yerleşti ve küçük, kilden bir pipoyu doldurmaya başladı.</span></p>

    <p class="calibre"><span class="sgc6">"Sağ ol, yaşlı adam," dedi. "Her ne kadar kendi seçtiğim tapınağın tanrılarına dilekte bulunmayı yeğ tutsam da, kutsanma kimden gelirse gelsin kabul ederim. Kutsanmak herkesin işine gelir, hele ki bir denizcinin."</span></p>

    <p class="calibre"><span class="sgc6">"Zorlu bir yolculuk muydu?"</span></p>

    <p class="calibre"><span class="sgc6">"Olabileceğinden daha az zorluydu," dedi açık deniz kaptanı. "Hani şu içten içe yanıp duran deniz yağı, Nirriti Topu, yıldırımlarıyla gökyüzünü bir kez daha dövüyor."</span></p>

    <p class="calibre"><span class="sgc6">"Ah, demek güneydoğudan yelken açmıştın!"</span></p>

    <p class="calibre"><span class="sgc6">"Evet. Deniz İspar'ındaki Chatisthan kentinden. Yılın bu mevsiminde rüzgârlar uygun olur, ama yine tam bu nedenden dolayıdır ki, Top'un külleri beklenenden de uzağa taşındı. Altı gün boyunca kara kar yağdı üzerimize ve yeraltının kokuları yiyeceğimizi ve içeceğimizi bozarak, gözlerimizi kızartıp boğazımızı kavurarak, peşimizi bırakmadı.</span></p>

    <p class="calibre"><span class="sgc6">Ondan kurtulduğumuzda nice adaklar adadık. Görüyor musun, güverte nasıl da leke içinde? Hele yelkenlerimizi bir görseydin... Ratri'nin saçları kadar karaydı."</span></p>

    <p class="calibre"><span class="sgc6">Prens tekneyi daha iyi görebilmek için öne eğildi. "Ama sularda özellikle bir çalkantı yoktu, öyle değil mi?" diye sordu.</span></p>

    <p class="calibre"><span class="sgc6">Gemici hayır anlamında başını salladı. "Tuz Adası açıklarında bir kruvazörle karşılaştık ve onlardan Top'un en berbat püskürmelerini altı gün ile atlattığımızı öğrendik. O günlerde bulutları kavurmuş ve gezinti teknesinin bildiği kadarıyla iki gemiyi ve belki bir üçüncüsünü daha batıracak kadar dev dalgalar kabartmış." Gemici piposunu silkerek ardına yaslandı. "Dolayısıyla, kutsamalar her zaman yarar bir gemicinin işine, derim ben."</span></p>

    <p class="calibre"><span class="sgc6">"Ben bir deniz adamını arıyorum," dedi prens. "Bir kaptan. Adı Jan Olvegg, ya da şu sıralarda belki de Olvegga diye biliniyordur. Onu tanıyor musun?"</span></p>

    <p class="calibre"><span class="sgc6">"Onu tanırdım," dedi diğeri, "ama denize açıldığından bu yana çok uzun bir zaman geçti."</span></p>

    <p class="calibre"><span class="sgc6">"Öyle mi? Ne oldu sonra?"</span></p>

    <p class="calibre"><span class="sgc6">Gemici onu daha dikkatlice süzmek için başını çevirdi. "Kim soruyor?” diye öğrenmek istedi sonunda.</span></p>

    <p class="calibre"><span class="sgc6">"Adım Sam. Jan benim çok eski bir dostumdur."</span></p>

    <p class="calibre"><span class="sgc6">"Ne kadar 'çok eski'?"</span></p>

    <p class="calibre"><span class="sgc6">"Çok, çok yıllar önce, başka bir diyarda, bu okyanuslarda yelken açmayan bir geminin kaptanıyken tanırdım onu."</span></p>

    <p class="calibre"><span class="sgc6">Denizci aniden eğilerek yerden bir tahta parçası kaptı ve iskelenin diğer ucunda bir eşya yığınını kemiren bir köpeğe fırlattı. Bir kez keskince bağırıp kaçan hayvan bir depoya sığındı. Prensi, Hawkana'nın hanından beri izleyen köpekti bu.</span></p>

    <p class="calibre"><span class="sgc6">"Cehennemin itlerinden sakın!" dedi kaptan. "Köpekler vardır, köpekler vardır... ve de köpekler vardır! Üç farklı tür ve bu limanda üçünü de kendinden uzak tutacaksın!" Sonra yine diğerine kıymet biçmeye devam etti. "Ellerin," dedi piposuyla işaret ederek, "kısa süre önce bir sürü yüzük takmışsın. İzleri hâlâ duruyor."</span></p>

    <p class="calibre"><span class="sgc6">Sam ellerine bir göz attı ve gülümsedi. "Gözünden hiçbir şey kaçmıyor, denizci," dedi. "Ben de aşikâr olanı itiraf ediyorum. Kısa bir süre önce yüzükler takıyordum."</span></p>

    <p class="calibre"><span class="sgc6">"Demek ki, köpekler gibi sen de, göründüğün gibi değilsin .. ve gelmiş bana Olvegga'yı soruyorsun, hem de en eski adıyla. Adının Sam olduğunu söylüyorsun. Sakın sen de İlklerden biri olmayasın?"</span></p>

    <p class="calibre"><span class="sgc6">Sam hemen yanıt vermedi ve sanki daha çok konuşmasını beklercesine diğerini izledi.</span></p>

    <p class="calibre"><span class="sgc6">Belki bunu hissettiğindendir, kaptan devam etti:</span></p>

    <p class="calibre"><span class="sgc6">"Biliyorum, her ne kadar kendisi hiçbir zaman itiraf etmemiş olsa da, Olvegga, İlklerin arasında sayılıyordu. Sen de bizzat İlklerden, ya da Efendilerden biri olduğuna göre, bunun farkındasındır. Dolayısıyla konuşmakla ona ihanet etmiş sayılmam. Ancak, bir </span><span class="sgc7">dostla mı, bir düşmanla mı konuşuyor olduğumu bilmek isterim."</span></p>

    <p class="calibre"><span class="sgc6">Sam kaşlarını çattı. "Jan kendine düşmanlar kazanan bir kişi olarak tanınmazdı," dedi. "Ama sanki şimdi düşmanların varmış gibi konuşuyorsun, Efendi dediklerinin arasında."</span></p>

    <p class="calibre"><span class="sgc6">Denizci onu süzmeye devam etti. "Sen bir Efendi değilsin," dedi sonunda, "yine de çok uzaktan geliyorsun."</span></p>

    <p class="calibre"><span class="sgc6">"Haklısın," dedi Sam, "ama söyle bana, nasıl bilebiliyorsun bunları?"</span></p>

    <p class="calibre"><span class="sgc6">"Birincisi," dedi öteki, "yaşlı bir adamsın. Bir Efendi de yaşlı bir bedene sahip olabilir canı isterse, ama bunu yapmayacaktır... uzun bir süre bir köpek olarak kalmayacağı gibi. Eskilerin gerçek ölümüyle ölmek korkusu buna izin vermeyecek kadar büyüktür. Dolayısıyla, yüzüklerin parmaklarında iz bırakmalarına izin verecek kadar uzun süre oldukları gibi kalmazlar. Zenginler bedenlerinden mahrum kalmak istemez. Eğer yeniden doğmaları reddedilirse, günlerini sonuna dek yaşarlar. Efendiler, eğer böyle biri doğal olmayan bir biçimde göçüp giderse yeryüzünden, takipçilerinin silahlı ayaklanmaya kalkışmalarından çekinirler. Dolayısıyla seninki gibi bir beden bu yöntemle elde edilemez. Yaşam havuzlarından alınan bir bedenin ise bu şekilde yüzük izleri taşıyor olması olanaksızdır.</span></p>

    <p class="calibre"><span class="sgc6">"Bu yüzden," diye sonuca vardı, "Seni Efendi olmamakla beraber önemli bir adam olarak alıyorum. Olvegga'yı eskiden tanıyorsan, onun gibi İlklerden biri olman gerek. Aradığın bilgilerin çeşidinden yola çıkarak, uzaklardan gelen biri olduğunu düşünüyorum. Mahartha adamlarından olsaydın, Efendiler'i tanırdın ve Efendileri tanıdığın için de Olvegga'nın neden yelken açamayacağını bilirdin."</span></p>

    <p class="calibre"><span class="sgc6">"Mahaitha'nın meseleleri hakkında bildiklerin benimkileri aşıyor... ah, daha yeni gelmiş olan denizci!"</span></p>

    <p class="calibre"><span class="sgc6">Kaptan hafifçe gülümseyerek, "Ben de uzak bir diyardan geliyorum," diye kabullendi. "Ama geçen bir düzine ay içinde iki kat daha fazla limana da uğrayabilirdim. Söylentilere kulak kabartırım... iki düzineden fazla limandan gelmiş dedikodu ve öyküler... her yandan, her yerden. Saray entrikalarını ve tapınak dolaplarını duyarım. Kama'nın şeker kamışı yayı altında altın kızlara fısıldanan sırlardan haberim olur. Khshatriya'nın seferleri ve büyük tüccarların tahıl ve baharat, mücevher ve ipekli borsaları hakkındaki planlarını öğrenirim. Ozanlarla ve yıldız falcılarıyla, oyuncularla ve hizmetçilerle, posta arabacılarıyla ve terzilerle içerim. Belki, bazen, bir korsan sığınağına düşer yolum ve orada rehinelerin fiyatları hakkında fikir edinirim. Dolayısıyla, çok uzaklardan gelen benim, Mahartha hakkında, en fazla bir haftalık yoldan gelmiş olan senden daha çok şey bilmemi garipseme. Arada bir, tanrıların yaptıkların hakkında da haber düşer kulaklarıma."</span></p>

    <p class="calibre"><span class="sgc6">"O zaman bana Efendilerden bahsedebilirsin ve niçin düşman sayılmaları gerektiğinden," diye sordu Sam.</span></p>

    <p class="calibre"><span class="sgc6">"Uyarılmadan gitmemen gerektiğine göre," diye karşılık verdi kaptan, "sana onlar </span><span class="sgc7">hakkında söyleyebileceğim bir şey var. Beden tacirleri artık Karma'nın Efendileri oldular. Bireysel adları artık gizli tutuluyor, tanrıların usulünce, ki temsilcisi olduklarını öne sürdükleri büyük Çark gibi gayrı şahsi görünsünler. Onlar artık sadece beden tacirleri değiller; tapınaklarla da ittifak kurmuş haldeler. Onlar da değişti, çünkü şimdi tanrı olan İlklerin arasındaki kandaşların onlarla Gökyüzü'nden irtibat kuruyor. Sen gerçekten de İlklerden biriysen, Sam, yolun ya tanrılaşmaya, ya da tükenmeye çıkacaktır, eğer Karma'nın bu yeni Efendileriyle yüz yüze gelirsen."</span></p>

    <p class="calibre"><span class="sgc6">Sam, "Nasıl?" diye sordu.</span></p>

    <p class="calibre"><span class="sgc6">"Ayrıntıları başka yerde aramalısın," dedi öteki. "Bunların nasıl halledildiğinin işlemlerini bilmem. Dokumacılar Sokağı'nda yelkenci Jannaveg'i sor."</span></p>

    <p class="calibre"><span class="sgc6">"Jan bu adla mı tanınıyor?"</span></p>

    <p class="calibre"><span class="sgc6">Diğeri başıyla onayladı.</span></p>

    <p class="calibre"><span class="sgc6">"Ve köpeklerden de uzak dur," dedi, "ya da, aslına bakarsan, canlı olan ve zekâ taşıyabilen her şeyden."</span></p>

    <p class="calibre"><span class="sgc6">"Senin adın ne, kaptan?" diye sordu Sam.</span></p>

    <p class="calibre"><span class="sgc6">"Bu limanda adım ya hiç yoktur ya da sahtedir ve sana yalan söylemek için bir neden göremiyorum. Sağlıcakla kal, Sam."</span></p>

    <p class="calibre"><span class="sgc6">"Sağlıcakla kal, kaptan. Söylediklerin için teşekkür ederim."</span></p>

    <p class="calibre"><span class="sgc6">Sam kalktı, iş semtine ve tüccarların sokağına doğru gitmek üzere limandan ayrıldı.</span></p>

    <p class="calibre"><span class="sgc6">Güneş, Tanrıların Köprüsü ile birleşmek üzere yükselen kızıl bir diskti gökyüzünde. Prens, küçük zanaatkârların hünerlerini sergiledikleri tezgâhların arasından kendine yol açarak, uyanmakta olan kentin sokaklarında ilerledi. Merhem, pudra, parfüm ve yağ satan işportacılar çevresinde hareket halindeydiler. Çiçekçiler ördükleri çelenkleri ve derledikleri küçük buketleri gelip geçenlere doğru sallıyorlar; şarap tüccarları, her zaman olduğu gibi müşterilerin onlara gelmesini bekleyerek, gölgelenmiş sıralara dizi dizi istifledikleri şarap tulumlarının yanında otuitiyorlardı. Misk, et, dışkı, yağ ve tütsü kokuları sabah pişen yemeğin kokusuna karışarak ortalığa görünmez bir bulut gibi sinmişti.</span></p>

    <p class="calibre"><span class="sgc6">Kendisi de dilenci gibi giyinmiş olduğundan, tasını önüne yerleştirmiş bekleyen kambur bir dilenciyle konuşmak için durmasını kimse yadırgamadı.</span></p>

    <p class="calibre"><span class="sgc6">"Selamlar olsun, kardeşim," dedi. "Ben mahallemden buraya bir görevle gönderildim. Dokumacılar Sokağı'na nasıl gidebileceğimi tarif eder misin bana?"</span></p>

    <p class="calibre"><span class="sgc6">Kambur, bir şeyleri ima edercesine, başım ve tasını salladı.</span></p>

    <p class="calibre"><span class="sgc6">Prens yırtık pırtık giysilerinin altında saklı duran cebinden ufak bir bozukluk çıkardı. Paranın kamburun tasına girmesiyle kaybolması bir olmuştu.</span></p>

    <p class="calibre"><span class="sgc6">Adam başıyla, "Şu yanda," diye işaret etti. "Yoluna çıkan üçüncü sokaktan sola dön. Onu iki sokak boyunca dosdoğru izlediğinde Varana Tapınağı'nın önündeki Çeşmeli</span></p>

    <p class="calibre"><span class="sgc6">Meydan'a varmış olursun. Dokumacılar Sokağı, girişi Tığ Simgesi ile simgelenmiş olan sokaktır."</span></p>

    <p class="calibre"><span class="sgc6">Dilenciye başıyla selam verdi, kamburunu okşadı ve yoluna devam etti.</span></p>

    <p class="calibre"><span class="sgc6">Çeşmeli Meydan'a ulaştığında prens durdu. Tanrıların içinde en görkemli ve hoşgörüsüz olanının, Varuna'nın, tapınağının önünde birkaç düzine insan yavaş yavaş dalgalanan bir sıra oluşturmuş, bekliyorlardı. Tapınağa girmeye hazırlanmıyordu bu insanlar; daha çok sıra beklenerek yapılan bir işle meşguldüler. Prens bozuk paraların şıkırtısını duydu ve biraz daha yaklaştı.</span></p>

    <p class="calibre"><span class="sgc6">Sıradakilerin önünde hareket ettikleri şey, madeni ve parlak bir makineydi.</span></p>

    <p class="calibre"><span class="sgc6">Bekleyenlerden biri çelik bir kaplanın ağzına bir adet bozukluk yerleştirdi. Makine kedi gibi mırıldanmaya başladı. Adam hayvanlar ve iblislerin suretinde yapılmış düğmelere bastı. Sonra Nagaların, makinenin şeffaf yüzeyinde kıvranıp duran iki kutsal yılanın boylu boyunca, bir dizi ışık pırıltısı gördü.</span></p>

    <p class="calibre"><span class="sgc6">Biraz daha yaklaştı.</span></p>

    <p class="calibre"><span class="sgc6">Adam makineden çıkan balık kuyruğu şeklindeki bir levyeye asıldı.</span></p>

    <p class="calibre"><span class="sgc6">Kutsal, mavi bir ışık doldurdu makinenin içini; yılanlar parlak kızıl renkli birer damar gibi atıyordu ve orada, ışığın ve çalmaya başlayan hafif bir müziğin oltasında, bir dua çarkı ortaya çıkarak hızla dönmeye başlamıştı.</span></p>

    <p class="calibre"><span class="sgc6">Adamın yüzü bir huzur ve mutluluk tablosuna dönüşmüştü. Birkaç dakika sonra makine kendiliğinden durdu. Adam bir bozukluk daha attı kaplanın ağzına ve levyeyi çekerek sıranın genlerindeki birkaç kişinin, bunun yedinci kez ve üstelik havanın da çok sıcak olduğu, niçin içeri girmediği ve bu kadar yüksek meblağdaki bir bağışı niçin doğrudan rahiplere vermediği yolunda homurdanmalara yol açtı. Ufak tefek adamcağızın ödenecek çok fazla kefareti olduğuna dair yüksek sesle bir yorumda bulunuldu. Ardından gun . türü üzerinde kurgular geliştirilmeye başlandı. Bu laflara hatırı sayılır miktarda kahkaha eşlik etmekteydi.</span></p>

    <p class="calibre"><span class="sgc6">Sırada birkaç dilencinin de bulunduğunu gören prens en sona geçip beklemeye başladı.</span></p>

    <p class="calibre"><span class="sgc6">Sıra ilerledikçe, makinenin önünden geçenlerden bazılarının düğmelere basarken, diğerlerinin ise sadece şasinin zıt yüzündeki ikinci kaplanın ağzına yassı, madeni bir disk sokmakta olduklarını fark etti. Makinenin işlemesi bittiğinde, disk küçük bir kadehçiğin içine düşüyor ve sahibi tarafından geri alınıyordu. Prens ufaktan bir soruşturmaya girişmeye karar verdi.</span></p>

    <p class="calibre"><span class="sgc6">Sırada, önünde beklemekte olan adama hitap ederek, "Bazı adamların," dedi, "kendilerine ait disklerinin olması nedendir acaba?"</span></p>

    <p class="calibre"><span class="sgc6">"Çünkü onların üyelikleri tescil edilmiş durumda," diye yanıt verdi diğeri başını bile çevirmeden.</span></p>

    <p class="calibre"><span class="sgc6">"Tapınakta mı?"</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Haa..."</span></p>

    <p class="calibre"><span class="sgc6">Yarım dakika bekledi, sonra yine sordu: "Kayıtlı olmadıkları halde makineyi kullanmak isteyenler... düğmelere mi basıyor?"</span></p>

    <p class="calibre"><span class="sgc6">"Evet," dedi diğeri, "adlarını, mesleklerini ve adreslerini yazıyorlar."</span></p>

    <p class="calibre"><span class="sgc6">"Ya ziyaret amacıyla bulunuyorlarsa burada, benim gibi örneğin?"</span></p>

    <p class="calibre"><span class="sgc6">"Kentinin adını eklemen gerek."</span></p>

    <p class="calibre"><span class="sgc6">"Ya okuma yazmaları yoksa, benim gibi... O zaman ne olacak?"</span></p>

    <p class="calibre"><span class="sgc6">Diğeri ona döndü. "Belki eski usule göre dua etsen ve bağışını doğrudan rahibin eline teslim etsen daha iyi olur," dedi. "Ya da git kaydını yaptır ve kendine ait bir diskin olsun."</span></p>

    <p class="calibre"><span class="sgc6">"Anlıyorum," dedi prens. "Evet, haklısınız. Bunu biraz daha düşünmeliyim. Teşekkür ederim."</span></p>

    <p class="calibre"><span class="sgc6">Sıradan çıktı ve çeşmenin çevresini dolanarak Tığ Simgesi'nin bir direğin ucunda sallandığı yere geldi. Dokumacılar Sokağı'ndan yukarı doğru yürümeye başladı.</span></p>

    <p class="calibre"><span class="sgc6">Üç kez sordu yelkenci Janagga'yı; sorduğu üçüncü şahıs, bir zamanlar bir ahır işlevi görmüş ve hâlâ aynı şekilde kokmakta olan köhne bir binanın basık saçağının altına yuvalandırdığı önü açık, küçük dükkânının içinde bağdaş kurmuş oturur halde halısını dokumakta olan, güçlü kollu ve hafiften bıyıklı bir kadındı.</span></p>

    <p class="calibre"><span class="sgc6">Kadın, tuhaf bir şekilde güzel olan kadifemsi gözleriyle onu tepeden tırnağa muayene ettikten sonra, izlemesi gereken yolu tarif etti. Prens, anlatıldığı üzere, zikzak yapan bir sokaktan yukarı ve bir bodrum koridoruna açılan dış kapıdan aşağı doğru yürüdü.</span></p>

    <p class="calibre"><span class="sgc6">Soldan üçüncü kapıyı çaldı ve bir süre sonra kapı açıldı.</span></p>

    <p class="calibre"><span class="sgc6">Adam ona dik dik baktı. "Evet?"</span></p>

    <p class="calibre"><span class="sgc6">"İçeri girebilir miyim? Acil bir konu hakkında..."</span></p>

    <p class="calibre"><span class="sgc6">Adam bir an durakladı, sonra aniden başını sallayıp yana çekildi.</span></p>

    <p class="calibre"><span class="sgc6">Prens adamın önünden geçerek odaya girdi. Zeminin üzerine, adamın yeniden gidip </span><span class="sgc7">oturduğu taburesinin önüne, çadır bezinden geniş bir parça kumaş serilmişti. Odadaki </span><span class="sgc7">diğer tek sandalyeye oturması için prense işaret etti.</span></p>

    <p class="calibre"><span class="sgc6">Kısa boylu ve geniş omuzluydu; saçları bembeyazdı ve gözlerinde başlamakta olan </span><span class="sgc7">kataraktın izleri seçiliyordu. Elleri kahverengi ve sert, parmak eklemleri yumru </span><span class="sgc7">yumruydu.</span></p>

    <p class="calibre"><span class="sgc6">"Evet?" diye yineledi.</span></p>

    <p class="calibre"><span class="sgc6">"Jan Olvegg," dedi diğeri.</span></p>

    <p class="calibre"><span class="sgc6">Yaşlı adamın gözleri önce faltaşı gibi açıldı, sonra birer çizgi gibi kısıldı. Elinde bir </span><span class="sgc7">makas tutuyordu.</span></p>

    <p class="calibre"><span class="sgc6">" 'Tipperary'nin yolu uzundur,' " dedi prens.</span></p>

    <p class="calibre"><span class="sgc6">Adam önce dik dik baktı, sonra gülümsedi. " 'Eğer kalbin burada değilse,'," dedi </span><span class="sgc7">makası tekrar iş tezgâhının üzerine bırakırken. "Kaç yıl oldu, Sam?''</span></p>

    <p class="calibre"><span class="sgc6">"Yılların sayısını şaşırdım."</span></p>

    <p class="calibre"><span class="sgc6">"Ben de. Ama seni son gördüğümden beri kırk... kırk beş?... yıl geçmiş olmalı. </span><span class="sgc7">Köprülerin altından çok sular aktı diyebilirim."</span></p>

    <p class="calibre"><span class="sgc6">Sam başıyla onayladı.</span></p>

    <p class="calibre"><span class="sgc6">"Nereden başlayacağımı bilemiyorum..." dedi adam.</span></p>

    <p class="calibre"><span class="sgc6">"Başlangıç olarak, söylesene bana: Neden 'Janagga'?"</span></p>

    <p class="calibre"><span class="sgc6">"Neden olmasın?" diye soruya soruyla yanıt verdi diğeri. "Kendince bir içtenliği, belirli </span><span class="sgc7">bir işçi sınıfı havası var. Ya sen? Hâlâ prenslik işinde misin?"</span></p>

    <p class="calibre"><span class="sgc6">"Ben hâlâ benim," dedi Sam, "ve bana hitap etmek istediklerinde hâlâ Siddhartha </span><span class="sgc7">diyorlar."</span></p>

    <p class="calibre"><span class="sgc6">Diğeri kıkırdadı. "Ve de 'İblis Tutan'," diye ezberden yineledi. "Pekâlâ. Bahtın </span><span class="sgc7">giysilerine uymadığına göre, âdetin olduğu üzere, tebdil-i kıyafetle çevreyi kolaçan </span><span class="sgc7">etmekte olduğunu varsayıyorum."</span></p>

    <p class="calibre"><span class="sgc6">Sam başını salladı. "Üstelik anlayamadığım bir yığın şeyle de karşılaşmış durumdayım."</span></p>

    <p class="calibre"><span class="sgc6">"Evet," diye içini çekti Jan. "Evet. Nasıl başlasam? Nasıl? Sana kendimden bahsederek, </span><span class="sgc7">belki de... Geçerli bir transfer izni alamayacak kadar çok kötü karma biriktirdim."</span></p>

    <p class="calibre"><span class="sgc6">"Ne?"</span></p>

    <p class="calibre"><span class="sgc6">"Kötü karma, dedim. Eski din sadece</span> <span class="sgc6">tek</span> <span class="sgc6">din değildir... O, aynı zamanda, zorlayıcı, doğruluğu tartışılmaz bir vahiyler dinidir. Ama bu son kısmı yüksek sesle düşünmemeye özen göstermelisin. Konsey, on iki yıl kadar önce, yenilenmeye aday olanların psiko-sondaya tabi tutulmalarına karar verdi. Bu, Kutsal Koalisyonun, tekno-çocukların artık suyunu çıkarmaya başladıkları ivmeci-deikrat bölünmesinin hemen ardından gerçekleşmişti. En kolay çözüm yolu işi oluruna bırakmaktı. O zaman tapınak tayfasıyla beden tüccarları bir anlaşma yaptılar; müşterilerin beyinleri sondayla tarandı ve içlerindeki ivmecilerin başvuruları geri çevrilmeye başlandı... Anlayacağın, bu kadar basit işte! Pek fazla ivmeci kalmadı artık. Ama bu sadece bir başlangıçtı. Tanrının partisi, bu yolun kudret yolu olduğunu kavramakta gecikmedi. Bir transfer öncesinde beynin taranması günlük işten sayılır olmuştu. Beden tüccarları Karma Efendileri'ne ve tapınak hiyerarşisinin bir parçası durumuna dönüştüler. Geçmiş yaşamları okuyor, Karma'yı tartıyor ve gelecek yaşam hakkında bir karara varıyorlar. Bu, kast sistemini sürdürmenin ve deikratik hâkimiyeti garantilemenin mükemmel bir yolu. Bu arada, eski tanıdıklarımızın çoğu da nur halelerine dek batmışlar işin içine."</span></p>

    <p class="calibre"><span class="sgc6">"Tanrı'm!" dedi Sam.</span></p>

    <p class="calibre"><span class="sgc6">"Çoğul konuş," diye düzeltti Jan. "Suret ve Vasıflarıyla her zaman tanrı olarak düşünülmüşlerdi zaten, ama bunu son derece resmi bir konuma taşıdılar artık. Bugünlerde İlklerden birinin Karma Koridorlarına dalmadan önce, çabuk tarafından kutsanmayı mı, yoksa cehennem ateşini mi istediğinden tam olarak emin olmasında </span><span class="sgc7">yarar var.</span></p>

    <p class="calibre"><span class="sgc6">"Senin randevun ne zaman?" diye bitirdi sözlerini.</span></p>

    <p class="calibre"><span class="sgc6">"Yarın," dedi Sam, "öğleden sonra... Tepende bir hale ya da elinde bir demet yıldırım olmadığına göre, hâlâ ne dolaşıyorsun ortalıkta?"</span></p>

    <p class="calibre"><span class="sgc6">"Çünkü, sondayla burun buruna gelmektense olduğum gibi yaşamaya devam etmemi öneren -sessizce, tabiibirkaç dosta sahibim hâlâ. Onların bilgece öğütlerine kulak verdim ve sonuçta yelken tamir etmek ve arada sırada çevre meyhanelerde kıyameti koparmak üzere buradayım işte. Aksi takdirde... " Nasırlı ellerinden birini kaldırıp parmaklarını şaklattı. "Aksi takdirde, gerçek ölüm değilse bile, ya her tarafını kanser bürümüş bir beden, ya da burulmuş bir mandanın maceralı yaşamı, ya da... "</span></p>

    <p class="calibre"><span class="sgc6">"Bir köpek mi?" diye sordu Sam.</span></p>

    <p class="calibre"><span class="sgc6">"Aynen öyle," diye yanıtladı Jan.</span></p>

    <p class="calibre"><span class="sgc6">Jan sessizliği ve iki adet bardağı alkol lıkırtısıyla doldurdu.</span></p>

    <p class="calibre"><span class="sgc6">"Teşekküller."</span></p>

    <p class="calibre"><span class="sgc6">"Cehennemin mutlu alevleri." Şişeyi tezgâhın üzerine koydu.</span></p>

    <p class="calibre"><span class="sgc6">"Üstelik boş mideyle... Bunu kendin mi imal ediyorsun?"</span></p>

    <p class="calibre"><span class="sgc6">"Hı-hım. Bitişik odada bir imbiğim var."</span></p>

    <p class="calibre"><span class="sgc6">"Sanırım seni kutlamam gerek. Eğer içimde kötü bir karmam var idiyse bile, şimdiye dek çoktan erimiştir."</span></p>

    <p class="calibre"><span class="sgc6">"Kötü karma demek dostumuz tanrıların hoşuna gitmeyen her şey demektir."</span></p>

    <p class="calibre"><span class="sgc6">"Peki, sana bir miktarına sahip olduğunu düşündüren neydi?"</span></p>

    <p class="calibre"><span class="sgc6">"Buradaki torunlarımıza bazı makineleri dağıtmak istedim. Bundan dolayı Konsey'de sigaya çekildim. Sözümü geri aldım ve unutacaklarını umut ettim. Ama İvmecilik artık o kadar dışlanmış halde ki, benim yaşam süremde toparlanabileceğim sanmıyorum. Yazık... Yine yelken açmayı, bir başka ufka doğru yol almayı ne kadar isterdim! Ya da gemimle göklere yükselmeyi..."</span></p>

    <p class="calibre"><span class="sgc6">"Sonda, bir İvmecinin düşünceleri gibi soyut bir şeyi saptayacak kadar duyarlı mı gerçekten?"</span></p>

    <p class="calibre"><span class="sgc6">"Sonda," dedi Jan, "on bir yıl önce kahvaltıda ne yediğini ve Andorra milli marşını mırıldanarak traş olurken suratını nasıl kestiğini sana hatırlatabilecek kadar duyarlıdır."</span></p>

    <p class="calibre"><span class="sgc6">"Yuvamızı terk ettiğimizde onlar henüz deneysel aşamadaydı," dedi Sam. "Yanımızda getirdiğimiz iki aygıt basit beyin dalgası okuyucularıydı. Ne zaman gerçekleşti bu büyük aşama?"</span></p>

    <p class="calibre"><span class="sgc6">"Dinle, köylü yeğenim benim," dedi Jan. "Üçüncü nesilden, anası babası belirsiz, burnu sümüklü ve Yama diye çağırılan bir veledi anımsıyor musun? Üreteçlerin gücünü sürekli arttırmayı beceren ve bir gün birisi patlayıp onu çok kötü yaktığında ve henüz on altı yaşındayken, elli küsur yaşındaki bir bedeni kendine yeni vücut olarak seçmek zorunda kalan çocuğu? Hani şu silahlara bayılan oğlanı? Hareket eden her şeyi hemen </span><span class="sgc7">oracıkta bayıltıp keserek dikkatlice ve zevkle inceleyen ve bundan dolayı ölüm tanrısı lakabını alan arkadaşımızı?"</span></p>

    <p class="calibre"><span class="sgc6">"Evet, onu anımsıyorum. Hâlâ yaşıyor mu?"</span></p>

    <p class="calibre"><span class="sgc6">"Eğer buna yaşamak denirse. Şimdi, o, gerçekten de ölüm tanrısı oldu... Sadece lakabıyla değil, unvanıyla da! Kırk yıl kadar önce sondayı mükemmelleştirdi, ama Deikratlar bunu yakın zamana dek örtbas ettiler. Duyduğuma göre, tanrıların iradesini mutlak kılacak birkaç cevher daha yumurtlamış... Örneğin, ensesini kabartıp gerildiği vakit ansefalogram kayıtlarını bir kilometre öteden okuyabilen mekanik bir kobra yılanı gibi. Yılan, hangi vücuda saklanmış olursa olsun, aradığı adamı kalabalığın içinden anında seçebiliyor. Zehirinin bilinen bir panzehiri yok.</span></p>

    <p class="calibre"><span class="sgc6">Dört saniye içinde işin bitik! Ya da Tanrı Agni'nin sahilde dump sallayarak üç ayın yüzlerini çizik çizik ettiği söylenen ateş asası... Duyduğum kadarıyla, şu sıralarda da Tanrı Shiva için jet motorlu bir çeşit cehennem arabası tasarlamakla meşgulmüş. Bunun gibi şeyler işte."</span></p>

    <p class="calibre"><span class="sgc6">"Yaaa," dedi Sam.</span></p>

    <p class="calibre"><span class="sgc6">"Sondayı geçebilir misin?" diye sordu Jan.</span></p>

    <p class="calibre"><span class="sgc6">"Korkarım ki, hayır. Söylesene, duamatik olarak adlandırmanın en uygun düşeceği bir makine gördüm bu sabah... Çok yaygın mı bunlar?"</span></p>

    <p class="calibre"><span class="sgc6">"Evet," dedi Jan. "Yaklaşık iki yıl önce, bir bardak somanın başında düşlere dalan genç bir Leonardo'nun zihninden peydahlandılar. Şimdi artık karma fikri iyice tuttuğuna göre, bu şeyler vergi tahsildarlarından yine de evladır. Bay vatandaş tercih ettiği tekke tanrısının kliniğinde boy gösterdiğinde, alacağı yeni bedenin yaşının, cinsiyetinin ve sağlık durumunun yanı sıra, kastının da belirlenmesi için, günah hesabıyla birlikte dua hesabı da gözden geçiriliyor. Pek hoş. Pek münasip."</span></p>

    <p class="calibre"><span class="sgc6">"Yüklü bir dua hesabı açtırsam bile," dedi Sam, "sondayı geçemem. Sıra günahlarıma geldiğinde enseme çökerler."</span></p>

    <p class="calibre"><span class="sgc6">"Ne tür günahlar?"</span></p>

    <p class="calibre"><span class="sgc6">"Henüz işlemediğim, ama şu anda tasarlarken bile zihnime kazınan günahlar."</span></p>

    <p class="calibre"><span class="sgc6">"Tanrılara meydan okumayı mı planlıyorsun?"</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Nasıl?"</span></p>

    <p class="calibre"><span class="sgc6">"Henüz</span> <span class="sgc6">bilmiyorum.</span> <span class="sgc6">Ancak, işe önce onlarla bağlantı kurarak başlayacağım. Şefleri kim?"</span></p>

    <p class="calibre"><span class="sgc6">"Sana tek bir isim veremem. Bir Trimurti halinde hükmediyorlar: Yani Brahma, Vishnu ve Shiva. Belirli bir anda, bu üçünden hangisinin şeflerin şefi olduğunu bilemiyorum. Bazıları der ki, Brahma..."</span></p>

    <p class="calibre"><span class="sgc6">"Kim bunlar... gerçekte?" diye sordu Sam.</span></p>

    <p class="calibre"><span class="sgc6">Jan başını iki yana salladı. "Bilmiyorum. Bir nesil öncekinden farklı bedenleri var </span><span class="sgc7">hepsinin de. Hepsi de Tanrı adları kullanıyorlar."</span></p>

    <p class="calibre"><span class="sgc6">Sam ayağa kalktı. "Daha sonra yine gelirim, ya da belki seni çağırtırım."</span></p>

    <p class="calibre"><span class="sgc6">"Umarım... Bir bardak daha?"</span></p>

    <p class="calibre"><span class="sgc6">Sam başını salladı. "Bir kez daha Siddhartha olmaya, Hawkana Hanı'nda ezberimi bozmaya ve orada tapınakları ziyaret etmek niyetinde olduğumu açıklamaya gidiyorum. Eğer dostlarımız tanrılaşmışlarsa, zaman zaman rahipleriyle bir araya geliyor olsalar gerek. Siddhartha dua etmeye gidiyor."</span></p>

    <p class="calibre"><span class="sgc6">Jan, kendine bir bardak içki daha doldururken, "Bunu yaparken benden sakın ola ki bahsetmeyesin," dedi. "Kutsal bir ziyaretten daha sağ çıkabileceğimi sanmıyorum."</span></p>

    <p class="calibre"><span class="sgc6">Sam gülümsedi. "Onlar her şeye kadir değiller."</span></p>

    <p class="calibre"><span class="sgc6">"Dediğin gibi olmasını içtenlikle dilerim," diye karşılık verdi diğeri, "ama korkarım o gün pek de uzak değil."</span></p>

    <p class="calibre"><span class="sgc6">"Rüzgârın bol olsun, Jan."</span></p>

    <p class="calibre"><span class="sgc6">"Skaal."</span></p>

    <p class="calibre"><span class="sgc6">Prens Siddhartha, Brahma Tapınağı yolu üzerindeki Demirciler Çarşısı'nda durdu. Yarım saat sonra, yanında Strake ve uşaklarından üçü olduğu halde bir dükkândan dışarı çıktığı görüldü. Sanki gelecekte onları nelerin beklediğini hissetmişçesine gülümseyerek Mahartha'nın merkezinden geçti ve Yaradan'ın Tapınağı'nın yüksek ve geniş dış duvarlarına vardı.</span></p>

    <p class="calibre"><span class="sgc6">Duamatiğin önünde bekleyenlerin bakışlarına aldırmayarak uzun, alçak merdivenden yukarı tırmandı ve geleceğini önceden haber verdiği başrahiple tapınağın girişinde buluştu.</span></p>

    <p class="calibre"><span class="sgc6">Siddhartha ve adamları silahlarını bırakarak ve rahiple konuşmaya başlamadan önce merkezi salona doğru eğilip saygılarını sunarak, tapınağa girdiler.</span></p>

    <p class="calibre"><span class="sgc6">Prens rahibin avucuna ağır bir kese yerleştirip alçak sesle konuşmaya başladığında Strake ve diğerleri saygılı bir mesafede beklediler.</span></p>

    <p class="calibre"><span class="sgc6">"Tanrı'yla söyleşmek istiyorum."</span></p>

    <p class="calibre"><span class="sgc6">Rahip prensin yüzünü dikkatle incelerken, "Tapınak herkese açıktır, Tanrı Siddhartha," dedi. "Kişi, Gökyüzü'yle dilediği kadar duygu ve düşünce alışverişinde bulunabilir burada."</span></p>

    <p class="calibre"><span class="sgc6">"Benim düşündüğüm tam olarak bu değildi," dedi Siddhartha. "Adaktan ve uzun bir duadan daha kişisel bir şey düşünüyordum."</span></p>

    <p class="calibre"><span class="sgc6">"Neyi kastettiğinizi anlayamıyorum."</span></p>

    <p class="calibre"><span class="sgc6">"Ama kesenin ağırlığını anlayabiliyorsun, öyle değil mi? İçi gümüşle dolu. Taşımakta olduğum ikinci bir kesenin içinde ise altın var... Ödemeli bekliyor. Telefonunuzu kullanmak istiyorum."</span></p>

    <p class="calibre"><span class="sgc6">"Tele...?"</span></p>

    <p class="calibre"><span class="sgc6">"İletişim sisteminizi. Eğer siz de bizim gibi İlklerden olsaydınız, neden bahsetmekte </span><span class="sgc7">olduğumu anlardınız."</span></p>

    <p class="calibre"><span class="sgc6">"Bilemiyorum."</span></p>

    <p class="calibre"><span class="sgc6">"Yapacağım görüşmenin buradaki mevkiinize en ufak bir gölge düşürmeyeceğinden emin olabilirsiniz. Bu konuların yeterince bilincindeyim ve ketumluğum, İlkler arasında her zaman dillere destan olmuştur. Onlara Şam'ın Trimurti ile paylaşacağı birkaç sözü olduğunu ilet. Görüşmeyi kabul edeceklerdir."</span></p>

    <p class="calibre"><span class="sgc6">"Bilemiyorum, ama..."</span></p>

    <p class="calibre"><span class="sgc6">Sam ikinci keseyi de çıkardı ve avucunda şöyle bir tarttı. Dudaklarını yalayan rahibin gözleri keseden ayrılamıyordu.</span></p>

    <p class="calibre"><span class="sgc6">"Burada bekle," diye buyurdu rahip ve topukları üzerinde döndükten sonra odayı terk etti.</span></p>

    <p class="calibre"><span class="sgc6">Arpın beşinci notasının, 7/i'nin, tınısı Mor Nilüfer Bahçeleri'nde çınladı.</span></p>

    <p class="calibre"><span class="sgc6">Brahma, haremiyle birlikte banyo almakta olduğu ısıtılmış havuz kenarında, aylaklık etmekteydi. Ayaklarını suya sarkıtmış, dirsekleri üzerine uzanırken gözlerini kapatmış gibiydi.</span></p>

    <p class="calibre"><span class="sgc6">Ama uzun kirpiklerinin altından dışarıyı gözlüyor, bir düzine kızın havuzda oynaşmalarını seyrediyor, içlerinden bir ya da birkaçının onun esmer, kaslı bedenine hayranlık dolu bir bakış atmasını umut ediyordu. Simsiyah bıyıkları kahverengi teninin üzerinde ıslak bir karmaşa içinde ışıldıyordu ve saçları sırtında kara bir kanam sanki. Süzülmüş gün ışığında pırıltıyla gülümsedi.</span></p>

    <p class="calibre"><span class="sgc6">Ama kızlardan hiçbiri bunu fark etmişe benzemiyordu; o da gülümsemesini katlayıp kaldırdı. Kızlar tüm dikkatlerini oynamakta oldukları su topu karşılaşmasına yoğunlaştırmışlardı.</span></p>

    <p class="calibre"><span class="sgc6">Yapay bir esinti, bahçedeki yaseminlerin kokusuyla burun deliklerini okşarken iletişim zili,</span> <span class="sgc8">ili,</span> <span class="sgc6">bir daha çınladı. İçini çekti. Öyle istiyordu ki kızların ona, güçlü bedenine, özenle biçimlendirilmiş hatlarına, taparcasına hayran olmalarını... Ona, bir tanrı olduğu için değil, bir erkek olduğu için tapmalarını...</span></p>

    <p class="calibre"><span class="sgc6">Ama, her ne kadar özel ve geliştirilmiş vücudu hiçbir ölümlünün taklit edemeyeceği maharetlere imkân verse de, normal vücut kalıbına sadık kaldığı halde kadınlar için daha çekici geliyora benzeyen Shiva gibi yaşlı bir savaş aygırının yanında kendini rahatsız hissediyordu. Cinsellik biyolojiyi aşan bir şeydi sanki; anıları bastırmaya ve ruhunun o kesimini yok etmeye ne kadar uğraşırsa uğraşsın, Brahma bir kadın olarak doğmuştu ve bir şekilde kadındı hâlâ. Bundan nefret ederek ve her seferinde daha ziyadesiyle erkeksi bir adam olarak yeniden bedenlenmeyi seçmiş, öyle yapmış ve kendini de, gerçek cinsiyeti sanki alnına damgalanmışçasına, hep yetersiz hissetmişti. Suratını buruşturarak ve tepinmek geliyordu içinden.</span></p>

    <p class="calibre"><span class="sgc6">Kalktı ve çarpık bir güzellikle kıvrılan bodur ağaçların, su nilüferleriyle örtülü mavi </span><span class="sgc6">gölcüklerin, beyaz altından dövülü halkalara asılmış inci dizilerinin, keskin tütsülerin tüttüğü üçayaklı buhurdanların ve usulünce hitap edildiği zaman</span> <span class="sgc8">veenasm\</span> <span class="sgc6">çalan sekiz kollu, mavi bir tanrıça heykelinin yanından geçerek odasına doğru yürüdü.</span></p>

    <p class="calibre"><span class="sgc6">Brahma, odasına girdi ve kuyruğunu dişlerinde tutan bronz bir Naga'nın çevrelediği kristal ekranın önüne gitti. Yanıt mekanizmasını harekete geçirdi.</span></p>

    <p class="calibre"><span class="sgc6">Önce statik bir karlarıma oldu ve sonra bizzat Brahma'ya ait olan Mahartha Tapınağı'nın başrahibinin yüzü ekranda göründü. Rahip dizüstü çöktü ve kastının amblemini üç kez yere vurdu.</span></p>

    <p class="calibre"><span class="sgc6">"Dört tertip tanrının ve Cennet'in on sekiz sahibinin içinde en yücesidir Bharma," dedi rahip. "Âlemlerin yaratıcısı, Ulu Göklerin ve altındaki her şeyin efendisi. Senin göbeğinden filizlenir nilüfer çiçeği, ellerin okyanus diplerini tarar, ayakların üç adımda dünyaları aşar. Haşmetinin davulları düşmanlarının yüreğine korku salar. Sağ avucunda kanunun çarkı vardır. İp yerine yılanları kullanır ve afetleri bağlarsın. Selam sana! Rahibinin yakarmalarını kabule değer bul. Duy ve kutsa beni, ey Brahma!"</span></p>

    <p class="calibre"><span class="sgc6">Brahma, adamın adını unutmuş olduğu için, "Ayağa kalk... rahip," dedi. "Sana beni böyle çağırtan bu müthiş derecede önemli şey ne olabilir?"</span></p>

    <p class="calibre"><span class="sgc6">Rahip ayağa kalktı. Brahma'nın sırılsıklam vücuduna göz ucuyla baktı ve bakışlarını derhal öte yana çevirdi.</span></p>

    <p class="calibre"><span class="sgc6">"Tanrı'm," dedi, "sizi banyonuzda rahatsız etmek istemezdim, ama size tapanlardan birisi şu anda burada ve çok önemli olduğunu sandığım bir konu hakkında sizinle görüşmek istiyor."</span></p>

    <p class="calibre"><span class="sgc6">"Bana tapanlardan biri demek! De ki ona, kulağı güçlü Brahma her şeyi duyar ve ona alışılmış biçimde, tapınağın uygun bir yerinde bana dua etmesini söyle!"</span></p>

    <p class="calibre"><span class="sgc6">Brahma'nın eli kapatma düğmesine doğra uzandı, sonra durdu. "Tapınakla Gökyüzü arasında özel bir hattın bulunduğunu nereden biliyor?" diye sordu. "Dahası, azizlerle tanrılar arasında doğrudan iletişim kurulabileceğini?"</span></p>

    <p class="calibre"><span class="sgc6">"Diyor ki," dedi rahip, "o İlklerden biriymiş ve Şam'ın Trimurti ile konuşacak bir çift sözü varmış."</span></p>

    <p class="calibre"><span class="sgc6">"Sam mı?" dedi Brahma. "Sam ha! Tabii ki bu... o Sam olamaz!"</span></p>

    <p class="calibre"><span class="sgc6">"O, bu çevrede Siddhartha, ya da İblis Tutan olarak tanınan kişidir."</span></p>

    <p class="calibre"><span class="sgc6">"Keyfimi bekle," dedi Brahma, "ve bu arada Vedalardan uygun birkaç dize söyle."</span></p>

    <p class="calibre"><span class="sgc6">"Duydum, Tanrım," dedi rahip ve şarkı söylemeye başladı.</span></p>

    <p class="calibre"><span class="sgc6">Brahma odanın başka bir tarafına gitti ve ne giyeceğine karar vermeye çalışarak gardrobunun önünde uzun uzun durdu.</span></p>

    <p class="calibre"><span class="sgc6">Çağrıldığını işiten prens tapınağın içinde dalmış olduğu tefekkürden sıyrıldı. Adını unuttuğu rahip gelmesi için koridordan ona başıyla işaret ediyordu. Adamı izlemeye başladı ve ilerledikleri geçit ardiye olarak kullanılan bir odada son buldu. Rahip el yordamıyla gizli bir sürgü aradı; sonra bir kapı gibi dışarı açılan bir sıra rafa uzandı.</span></p>

    <p class="calibre"><span class="sgc6">Prens bu geçitten geçti. Kendini zengin bir şekilde donanmış bir kutsal odada buldu. Sunak taşı-kontrol panelinin üzerine, dişleriyle kuyruğunu ısıran bronz bir Naga'nın çevrelediği, hafifçe parlayan bir görüntü ekranı asılmıştı.</span></p>

    <p class="calibre"><span class="sgc6">Rahip üç kez eğildi.</span></p>

    <p class="calibre"><span class="sgc6">"Selam sana, evrenin yöneticisi, dört tertip tanrının ve Cennet'in on sekiz sahibinin en güçlüsü! Senin göbeğinden filizlenir nilüfer çiçeği, ellerin okyanusun dibini tarar, üç adımda..."</span></p>

    <p class="calibre"><span class="sgc6">"Sözlerindeki gerçeği kabul ediyorum," diye kısa kesti Brahma. "İşitildin ve kutsandın. Ayrılabilirsin artık."</span></p>

    <p class="calibre"><span class="sgc6">"P"</span></p>

    <p class="calibre"><span class="sgc6">"Bu doğru. Sam, özel bir hat ayarlaman için, sana ödeme yapıyor olmalı, yanılıyor muyum?"</span></p>

    <p class="calibre"><span class="sgc6">"Ama Tanrım...!"</span></p>

    <p class="calibre"><span class="sgc6">"Yeter! Dışarı!"</span></p>

    <p class="calibre"><span class="sgc6">Rahip telaşla eğildi ve rafları ardı sıra kapatarak odadan ayrıldı.</span></p>

    <p class="calibre"><span class="sgc6">Brahma, üzerinde koyu renk bir külot pantolonu, gök mavisi bir</span> <span class="sgc8">khameezi,</span> <span class="sgc6">mavi-yeşil renkte bir Urath turbanı ve beline doladığı koyu renk demirden örülü kemerden sarktığı görülen boş bir kılıç kınıyla içeri giren Şam'ı dikkatle süzdü.</span></p>

    <p class="calibre"><span class="sgc6">Buna karşılık Sam da, hafif örgü zırhının üzerine tüylerden dokunmuş bir pelerin atmış halde ve sırtında karanlıkla karşısında duran diğerini inceledi. Pelerini boğaz hizasında ateş opalinden bir mandal tutuyordu. Başında üzeri yanardöner ametistlerle işlenmiş menekşe rengi bir taç ve sağ elinde de dokuz adet uğur mücevheri kakılmış bir asa vardı. Karanlık yüzünde iki kara lekeydi gözleri. Çevresinde bir</span> <span class="sgc8">veetıa’nın</span> <span class="sgc6">yumuşak nağmeleri dalgalanıyordu.</span></p>

    <p class="calibre"><span class="sgc6">"Sam?"</span></p>

    <p class="calibre"><span class="sgc6">Sam başını salladı.</span></p>

    <p class="calibre"><span class="sgc6">"Senin gerçek kimliğini kestirmeye çalışıyorum, Tanrı Brahma. Bunu beceremediğimi itiraf etmeliyim."</span></p>

    <p class="calibre"><span class="sgc6">"Öyle olması da gerekir," dedi Brahma. "Eğer biri ezelde, şimdi ve ebedde tanrı olacaksa."</span></p>

    <p class="calibre"><span class="sgc6">"Değerli giysiler, şu giydiklerin," dedi Sam. "Oldukça çekici."</span></p>

    <p class="calibre"><span class="sgc6">"Teşekkür ederim. Senin hâlâ var olmanı inanılması güç buluyorum. Fark ettim ki, yarım yüzyıldan beri kendine yeni bir beden aramamışsın. Bu, hatırı sayılır bir riski göze almak oluyor."</span></p>

    <p class="calibre"><span class="sgc6">Sam omuz silkti. "Yaşam riskle, kumarla, belirsizlikle doludur."</span></p>

    <p class="calibre"><span class="sgc6">"Doğru," dedi Brahma. "Lütfen, kendine bir koltuk çek ve otur. Rahatına bak."</span></p>

    <p class="calibre"><span class="sgc6">Sam öyle yaptı ve yine baktığında Brahma'nın kızıl mermerden oyulmuş ve üzerine de uygun renkte bir güneşlik gerilmiş yüksek bir tahtta oturmakta olduğunu gördü.</span></p>

    <p class="calibre"><span class="sgc6">"Pek rahat değilmiş gibi görünüyor," diye fikrini açıkladı.</span></p>

    <p class="calibre"><span class="sgc6">Tanrı, gülümseyerek, "Minderleri sentetik köpükten," diye yanıt verdi. "Dilersen tütün içebilirsin."</span></p>

    <p class="calibre"><span class="sgc6">"Teşekkürler." Sam kuşak cebinden piposunu çıkardı, doldurdu, dikkatlice sıkıştırdı ve yaktı.</span></p>

    <p class="calibre"><span class="sgc6">"Bütün bu süre boyunca neler yaptın"? diye sordu tanrı. "Yani Gökyüzü'ndeki tüneğini terk ettiğinden beri."</span></p>

    <p class="calibre"><span class="sgc6">"Kendi bahçemi çapaladım," dedi Sam.</span></p>

    <p class="calibre"><span class="sgc6">"Seni burada,</span> <span class="sgc6">kendi</span> <span class="sgc6">hidroponik bölümümüzde kullanabilirdik," dedi Brahma. "Kaldı ki, belki de hâlâ kullanabiliriz. İnsanların arasında geçirdiğin günlerden biraz daha bahset."</span></p>

    <p class="calibre"><span class="sgc6">"Kaplan avlan, komşu krallıklarla sınır tartışmaları, haremin maneviyatını yüksek tutmak, bir miktar botanik araştırması, böyle şeyler işte... yaşamın cilveleri," dedi Sam. "Ama artık kuvvetim düşüyor ve bir kez daha arar oldum gençliğimi. Ancak, anladığım kadarıyla, onu yine elde edebilmek için beynimi biraz zorlatmam gerekiyormuş. Doğru mu bu?"</span></p>

    <p class="calibre"><span class="sgc6">"Bir şekilde," dedi Brahma.</span></p>

    <p class="calibre"><span class="sgc6">"Ne amaçla olduğunu sorabilir miyim?"</span></p>

    <p class="calibre"><span class="sgc6">"Hak gelsin batıl zail olsun diye," dedi tanrı gülümseyerek.</span></p>

    <p class="calibre"><span class="sgc6">"Farz edelim ki yanıldım," diye sordu Sam, "ne şekilde tecelli edecek başarısızlığım?" </span></p>

    <p class="calibre"><span class="sgc6">"Karmik yükünü hafifletmek için daha düşük bir formda çalışman gerekecek."</span></p>

    <p class="calibre"><span class="sgc6">"Elinizde başarıyla başarısızlığın oranlarını gösteren hazır istatistikler var mı?"</span></p>

    <p class="calibre"><span class="sgc6">Brahma, bir esnemeyi asasıyla örterken, "Eğer şu an için bu rakamları </span><span class="sgc7">anımsayamadığımı itiraf edersem," dedi, "alim-i mutlakiyetimde beni yetersiz sanma."</span></p>

    <p class="calibre"><span class="sgc6">Sam hafifçe gülümsedi. "Burada, Göksel Kent'te, bir bahçıvana gereksinmeniz olduğun</span><span class="sgc7">dan mı bahsetmiştiniz?"</span></p>

    <p class="calibre"><span class="sgc6">"Evet," dedi Brahma. "İş için başvurmayı düşünür müsün?"</span></p>

    <p class="calibre"><span class="sgc6">"Bilmiyorum," dedi Sam. "Belki."</span></p>

    <p class="calibre"><span class="sgc6">"Belki de değil mi?" diye sordu diğeri.</span></p>

    <p class="calibre"><span class="sgc6">"Belki de değil," diye kabul etti. "Eski günlerde bir insanın zihniyle ilgili böylesine </span><span class="sgc7">tereddüt gösterilmezdi. Eğer İlklerden biri yenilenmek isterse bedelini öder ve </span><span class="sgc7">karşılığını alırdı."</span></p>

    <p class="calibre"><span class="sgc6">"Artık eski günlerde değiliz, Sam. Yeniçağ geldi çattı."</span></p>

    <p class="calibre"><span class="sgc6">"Ardında saf tutmamış olan İlklerin tümünden kurtulmayı düşündüğüne inanası geliyor </span><span class="sgc7">insanın."</span></p>

    <p class="calibre"><span class="sgc6">"Bir panteonda birçoklarına yer vardır, Sam. Eğer istersen, senin için de bir kovuk </span><span class="sgc7">buluruz."</span></p>

    <p class="calibre"><span class="sgc6">"Ya istemezsem?"</span></p>

    <p class="calibre"><span class="sgc6">"O zaman yeni bedenin için Karına Salonu'na başvuracaksın."</span></p>

    <p class="calibre"><span class="sgc6">"Ya tanrılığı seçersem?"</span></p>

    <p class="calibre"><span class="sgc6">"Beynin sondaya bağlanmayacak. Sana derhal ve layığınca hizmet vermeleri konusunda Efendileri uyaracağız. Seni Gökyüzüne taşıması için emrine uçan bir makine verilecek."</span></p>

    <p class="calibre"><span class="sgc6">"Bunu biraz daha düşünmem uygun olur," dedi Sam. "Her ne kadar karanlık bir çağın içinde debelenip duruyor da olsa, bu dünyayı oldukça seviyorum. Öte yandan, eğer gerçek ölümle ölmem ya da bir maymunun bedenine girerek ormanlarda başıboş dolaşıp durmam buyrulmuşsa, bu memnuniyet arzu ettiğim şeylerin tadını çıkarmama yetmez. Ama, Gökyüzü'nü son ziyaretimde gördüğüm gibi yapay bir mükemmellikten de, ziyadesiyle hoşnut sayılmam. Biraz izin ver de düşüneyim."</span></p>

    <p class="calibre"><span class="sgc6">"Böyle bir teklif getirdiğim halde," dedi Brahma, "bu şekilde kararsız kalınmasını küstahlık olarak nitelendiriyorum."</span></p>

    <p class="calibre"><span class="sgc6">"Biliyorum ve eğer konumlarımız yer değiştirseydi ben de öyle hissederdim. Ama ben Tanrı ve sen de ben olsaydık, yaşamıyla ilgili büyük bir kararın eşiğinde olan bir kişinin karşısında, birkaç saniye için de olsa, sessiz kalma merhametini gösterirdim sanıyorum."</span></p>

    <p class="calibre"><span class="sgc6">"Sam. çekilmez bir pazarlıkçısın. Terazinin bir kefesine ölüm konmuşken, başka kim bekletebilirdi beni!</span> <span class="sgc6">Benimle</span> <span class="sgc6">pazarlığa girmeye niyetli olamazsın!"</span></p>

    <p class="calibre"><span class="sgc6">"Eh, ne de olsa çok köklü bir slizzard tüccarları sülalesinden geliyorum... ve fena halde arzuladığım bir şey de var."</span></p>

    <p class="calibre"><span class="sgc6">"Ve bu da..."</span></p>

    <p class="calibre"><span class="sgc6">"Bir süredir kafamı rahat bırakmayan bazı somların yanıtları."</span></p>

    <p class="calibre"><span class="sgc6">"Yani...?"</span></p>

    <p class="calibre"><span class="sgc6">"Senin de farkında olduğun gibi, eski Konsey toplantılarını terk ettiğimden beri yüz yıldan fazla zaman geçti, çünkü artık karar verilmesini ertelemek üzere uzatıldıkça uzatılan oturumlara dönüşmüş ve bir İlkler Festivali için bahane haline getirilmişlerdi. Hani, festivallere karşı olduğumdan değil. Aslına bakarsan, bir buçuk yüz yıl boyunca sırf has Dünya içkilerinden içebilmek için devam etmiştim onlara. Ama, sadece bizim vücutlarımızın nesilleri için değil, onları acımasız bir dünyada kendi başlarına bırakıp yine ilkelleşmeye terk etmektense, yolcular için de birşeyler yapmamız gerektiğini hissettim. Düşündüm ki biz gemi personeli, onlara destek olmalıyız, kendimize geçit vermez bir cennet inşa etmek ve dünyanın geri kalanını bir avlak ve genelev gibi görmek yerine, koruyabildiğimiz teknolojinin nimetlerini onlara da sunmalıyız. Böylece, bunun niçin bu şekilde yapılmadığı üzerine uzun süre kafa yordum. Bu, bir dünyayı yönetmenin haklı ve eşitlikçi bir yolu gibi görünüyordu."</span></p>

    <p class="calibre"><span class="sgc6">"Bu sözlerinden senin bir İvmeci olduğun sonucunu mu çıkarmalıyım?"</span></p>

    <p class="calibre"><span class="sgc6">"Hayır," dedi Sam, "sadece bir soruşturmacı. Nedenleri merak ediyorum, hepsi bu."</span></p>

    <p class="calibre"><span class="sgc6">"Öyleyse, şöyle yanıtlayayım sorunu," dedi Brahma. "Çünkü buna hazır değiller. Eğer </span><span class="sgc6">hemen harekete geçmiş olsaydık... evet, dediğin şey başarılabilirdi. Ama başlangıçta kayıtsızdık. Sonra, sorun ortaya çıktığında ise, aramızda bölündük. Çok zaman geçmişti. Onlar hazır değil ve daha birçok yüzyıl boyunca da olmayacak. Bu noktada onları ileri teknolojiyle başbaşa bırakırsak, onaya çıkacak savaşlar halen yapmış oldukları başlangıçların da mahvına neden olacaktır. Atalarının izinde, bir uygarlığın temellerini atmaya başladılar. Ama onlar hâlâ çocuk sayılır ve bizim</span> <span class="sgc6">çocuklarımız,</span> <span class="sgc6">çoktan ölmüş ilk bedenlerimizin ve ikincilerin ve üçüncülerin ve daha sonra gelen birçoklarının... Dolayısıyla onlara karşı olan sorumluluğumuz, ana-babaların sorumluluğudur. Onların bir endüstri devrimi yönünde ivmelendirilmelerine ve bu gezegenin yüzündeki ilk istikrarlı toplumu mahvetmelerine izin vermemeliyiz. Ebeveyn olmak işlevimizi en iyi şekilde ancak şu anda olduğu üzere tapınaklar aracılığıyla yerine getirebiliriz. Tanrılar ve tanrıçalar temel olarak ata figürleridir; dolayısıyla bizim bu rolü üzerimize almamızdan ve sonsuza dek oynamamızdan daha doğru ve daha haklı ne olabilir?"</span></p>

    <p class="calibre"><span class="sgc6">"Madem böyle, onların henüz emekleme çağındaki teknolojilerini niçin mahvediyorsunuz? Anımsadığım kadarıyla matbaa makinesi üç kez yeniden keşfedildi ve her defasında da örtbas edilerek unutturuldu."</span></p>

    <p class="calibre"><span class="sgc6">"Bu da aynı nedenden dolayı böyle yapılmıştı... Henüz buna hazır değillerdi. Zaten, kelimenin tam anlamıyla keşfedilmişti de diyemeyiz; anımsanmıştı demek daha uygun olur. Birilerinin taklit etmeyi akıl ettiği bir efsaneydi sadece. Eğer bir şey olacaksa, kültürlerinde hâlihazırda var olan etkenler sonucunda olmalı; yoksa şapkadan çıkarılmış bir tavşan gibi çekilip alınmamalı geçmişin derinliklerinden."</span></p>

    <p class="calibre"><span class="sgc6">"O noktada çok ince bir çizgi çekiyor gibisin, Brahma. Bundan, senin kölelerinin, yeryüzünün orasında burasında rastladıkları bütün yenilikleri tahrip ederek dolaşmakta oldukları anlamını çıkarıyorum."</span></p>

    <p class="calibre"><span class="sgc6">"Bu doğru değil," dedi Brahma. "Sanki bu tanrılık yükünü biteviye taşımaya hevesliymişiz gibi konuşuyorsun... Sanki zoraki ve bezdirici kutsallığımızı ilelebet sürdürebileceğimiz karanlık bir çağın peşindeymişizcesine!"</span></p>

    <p class="calibre"><span class="sgc6">"Tek kelimeyle," dedi Sam, "evet! Bizzat bu tapınağın önüne çöreklenmiş duamatiğe ne demeli? Kültürel yönden bir arabayla denk mi düşüyor acaba?"</span></p>

    <p class="calibre"><span class="sgc6">"O farklı," dedi Brahma. "Kutsallığın bir tezahürü olarak halk tarafından huşu ile karşılanıyor ve dinsel nedenlerden ötürü sual edilmiyor. Bu, söz gelimi, banının öğretilmesiyle aynı şey sayılmaz."</span></p>

    <p class="calibre"><span class="sgc6">"Farz edelim ki, çevredeki ateistlerden biri bir tanesini kaçırdı ve sökerek inceledi. Yine farz edelim ki, o bir Thomas Edison'du. O zaman ne olacak?"</span></p>

    <p class="calibre"><span class="sgc6">"O makinelerin üzerinde şifreli kilitleri var. Eğer bir rahip dışında herhangi biri açacak olursa patlar ve adamı da birlikte götürür."</span></p>

    <p class="calibre"><span class="sgc6">"Ayrıca fark ettim ki, imbiğin yeniden keşfini de başaramamışsınız, deneseniz bile. Böylece siz de, tapınaklarda ödenebilen bir alkol vergisi koydunuz acele."</span></p>

    <p class="calibre"><span class="sgc6">"İnsanoğlu içerek azat olmaya çalışmıştır hep," dedi Brahma. "Dinsel törenlerinin bir yerinde her zaman onun ortaya çıktığı görülür. Bu şekilde daha az suçluluk duyulur. Doğru, başlangıçta onu örtbas etmeye çalıştık, ama bunu yapamayacağımızı da kısa sürede anladık. Dolayısıyla içkilerini, vergilerine karşılık olarak, burada kutsatabilirler. Daha az vicdan azabı, daha az akşamdan kalmalık gerçekten de psikosomatikmiş, biliyor musun?daha az karşılıklı suçlamalar ve vergisi de pek yüksek sayılmaz."</span></p>

    <p class="calibre"><span class="sgc6">"Gene de şu muzır içkiyi bu kadar çok kişinin arıyor olması ne tuhaf."</span></p>

    <p class="calibre"><span class="sgc6">"Buraya dua etmeye geldin ve dalga geçmek için kalıyorsun, demek istediğin bu mu, Sam? Seninle Deikratik siyaseti tartışmayı değil, sorularına yanıt vermeyi kabul ettim. Önerim hakkında bir karara varabildin mi?"</span></p>

    <p class="calibre"><span class="sgc6">"Evet, Madeline," dedi Sam, "ve öfkelendiğin zaman ne kadar güzel olduğunu sana kimse söylemiş miydi?"</span></p>

    <p class="calibre"><span class="sgc6">Brahma tahtından bir ok gibi fırladı.</span> <span class="sgc6">"Nasıl dersin bunu? Bunu nereden anladın?'</span> <span class="sgc6">diye haykırdı tanrı.</span></p>

    <p class="calibre"><span class="sgc6">"Anlayamamıştım aslında," dedi Sam. "Şu ana kadar. Anımsadığım kimi konuşma ve jestlerine dayanan bir tahmindi sadece. Ömür boyu sürdürdüğün tutkuna sonunda eriştin demek. Bahse girerim bir harem de kurmuşsundur sen. İşe hanım hanımcık bir kız olarak başladıktan sonra gerçek bir damızlık aygıra dönüşmek nasıl bir duygudur, bayan? Bir bilseler, yeryüzündeki tüm kızlar sana nasıl da gıpta ederlerdi! Kutlarım."</span></p>

    <p class="calibre"><span class="sgc6">Brahma ayağa kalkıp dik dik baktı ona. Arkasındaki taht bir alev gibiydi.</span> <span class="sgc6">Veena</span> <span class="sgc6">duyarsızca mırıldanmayı sürdürüyordu. Asasını kaldırdı ve konuştu:</span></p>

    <p class="calibre"><span class="sgc6">"Brahma'nın lanetiyle yüzleşmeye hazırlan..." diye başladı sözlerine.</span></p>

    <p class="calibre"><span class="sgc6">"Ne sebeple?" diye araya girdi Sam. "Sırrını tahmin ettim diye mi? Eğer bir tanrı olacaksam, bu neyi değiştirir ki? Bunu diğerleri de biliyor olmalı. Gerçek kimliğini öğrenmenin tek yolu seni tongaya düşürmek olduğu için mi öfkelendin? Zekâmı bu şekilde sergileyerek ne kadar değerli olduğumu gösterirsem, beni daha çok takdir edeceğini varsaymıştım. Seni gücendirdiysem, özür dilerim."</span></p>

    <p class="calibre"><span class="sgc6">"Talimin ettiğin -ya da talimin ediş biçimin için değil, benimle alay ettiğin için lanetliyorum seni."</span></p>

    <p class="calibre"><span class="sgc6">"Alay ettiğim için mi?" dedi Sam. "Anlamıyorum. Niyetim saygısızlık etmek değildi. Eski günlerde seninle hep iyi ilişkilerimiz olmuştu. Bir düşünürsen sen de bunun doğru olduğunu hatırlayacaksın. Şimdi seni gülünç duruma düşürerek konumunu niçin tehlikeye atayım ki?"</span></p>

    <p class="calibre"><span class="sgc6">"Çünkü düşündüklerini iyice tartmadan söylemiş bulundun."</span></p>

    <p class="calibre"><span class="sgc6">"Hayır, tanrım. İki erkeğin bu konuları konuşurken birbirlerine takıldıkları gibi takılmıştım sana. Bunu yanlış anladığın için üzgünüm. Gıptayla bakacağım ve kuşkusuz ki bir gece sızmaya çalışacağım bir hareminin olmasını haklı buluyorum. Beni şaşkınlığa düşmüş olduğumdan dolayı lanetleyeceksen eğer, o laneti öte çevir." Piposundan bir </span><span class="sgc7">nefes çekti ve gülümsemesini dumanla taçlandırdı.</span></p>

    <p class="calibre"><span class="sgc6">Sonunda, Brahma kıkırdadı. "Doğru, biraz huysuzum," diye kabul etti, "geçmişim hakkında da biraz fazlaca hassasım belki. Tabii. Başka erkeklerle sık sık şakalaşırız. Affedildin. Başlatmış olduğum laneti geri çekiyorum.</span></p>

    <p class="calibre"><span class="sgc6">"Ayrıca, sanırım önerimi kabul etmeye karar verdin?"</span></p>

    <p class="calibre"><span class="sgc6">"Bu doğru işte," dedi Sam.</span></p>

    <p class="calibre"><span class="sgc6">"İyi. Sana karşı her zaman kardeşçe bir sevgi duymuştum. Şimdi git ve rahibimi buraya çağır ki yeniden bedenlenmen hakkında gerekli talimatı verebileyim. Seninle yakında yine görüşeceğim."</span></p>

    <p class="calibre"><span class="sgc6">"Tabii, Tanrı Brahma." Sam başını salladı ve piposunu kaldırdı. Sonra rafları iterek dışarı çıktı ve rahibi aradı. Zihninden çeşitli düşünceler geçiyordu, ama bu kez onların söylenmemiş kalmalarını tercih etti.</span></p>

    <p class="calibre"><span class="sgc6">Prens, o akşam, Mahartha'daki akrabalarını ve arkadaşlarını ziyaret eden, ya da kasabayı gezerek haber ve dedikodu toplayan adamlarıyla bir toplantı yaptı. Onlardan Mahartha'da sadece on Karma Efendisi kaldığını ve bunların kentin güneydoğusunda, dağ yamaçlarındaki bir sarayda ikamet etmekte olduklarını öğrendi. Bedenlerinin yenilenmesini isteyen yurttaşlar haklarında karar verilmesi amacıyla başvurduklarında, tapınakların kliniklerine, ya da okuma salonlarına tarifeli ziyaretlerde bulunuyorlardı. Karma Salonu, herhangi bir yurttaşın, hakkında bir karara varılmasının hemen ertesinde yeni bedenine kavuşabilmek için müracaat ettiği, saray avlusuna inşa edilmiş muazzam ve siyah renkli bir yapıydı. Strake, hâlâ saray istihkâmlarının eskizlerini çizebileceği kadar gün ışığı kalmışken, danışmanlarının ikisi refakatinde handan ayrılmıştı. Prensin maiyetinden iki kişi ise Irabekli Shan'ı, Siddhartha'nın üç sınır savaşına ve birkaç kaplan avına birlikte gittiği uzak ve eski bir komşusu olan yaşlı adamı, akşam yemeği ve eğlence için davet etmek üzere gönderilmişlerdi. Shan, Karma Efendileri ile olan randevusunu beklemek için akrabalarıyla birlikte kasabada bulunuyordu. Bir başka ulak Demirciler Çarşısı'na gönderildi ve orada, maden işçilerinden prensin ısmarladıklarını sabah erkenden hazır etmelerini istedi. Adamların işbirliği yapmalarını garantiye almak için fazladan para da götürmüştü yanında.</span></p>

    <p class="calibre"><span class="sgc6">Daha sonra, aslında tüccar kastından olmakla birlikte savaşçı gibi silahlanmış olan altı akrabasıyla birlikte, Irabekli Shan, Hawkana’nın hanına geldi. Ancak, hanın kavgadan uzak havasını ve diğer konuklardan hiçbirinin de silah taşımadıklarını görünce, kendi silahlarını bir kenara bıraktılar ve masanın başında, prensin yanındaki yerlerini aldılar.</span></p>

    <p class="calibre"><span class="sgc6">Shan uzun boylu bir adamdı, ama belirgin biçimde kambur duruyordu. Vişneçürüğü bir kaftan giymiş ve neredeyse gür, tırtılımsı ve süt rengi kaşlarına dek inen koyu renk bir türban takmıştı. Sakalı kar tutmuş bir çalıydı sanki ve güldüğü zaman dişleri kara kütükler gibi çıkıyordu ortaya; göz kapaklan ise, kan oturmuş göz yuvarlarının dışarı fırlamasını yıllardır engellemeye çalışmaktan mecalsiz düşmüşçesine, patlak ve mordu.</span></p>

    <p class="calibre"><span class="sgc6">Hırıltılı bir gülüşle güldü ve yumruğunu masaya indirip yılın savaşmak için en uygun mevsimine atıfta bulunarak, "Filler bugünlerde çok pahalı ve çamurda hiçbir işe yaramıyorlar!" diye altıncı kez yineledi. Ancak meslekte çok acemi birisi bir komşu ülkenin elçisini yağmur mevsiminde kışkırtacak kadar görgüsüz olabilirdi ve bundan böyle</span> <span class="sgc8">nouveau roi</span> <span class="sgc6">olarak mimlenirdi.</span></p>

    <p class="calibre"><span class="sgc6">Akşamın ilerleyen saatlerinde, prensin hekimi tatlıların hazırlanmasına nezaret etmek ve Shan'a sunulacak şekerlemelerin içine uyuşturucu katmak niyetiyle, izin istedi. Gece daha da ilerlediğinde ve tatlılar yenildikten sonra, Shan'ın göz kapakları ağırlaşmaya başladı ve son kez, "Beş para etmez şu filler..." diye mırıldandıktan sonra uyudu ve onu artık uyandırmak mümkün olmadı. Bu kez akrabaları da ona evine kadar refakat etmeyi uygun bulmadılar, çünkü prensin hekimi şaraplarına yeterince klorhidrat katmıştı ve halen yere serilmiş horlar haldeydiler. Prensin başmabeyincisi, Hawkana’nın da yardımıyla, adamların uygun biçimde yerleştirilmelerini sağladı. Shan ise dosdoğru Siddhartha’nın süitine götürüldü. Kısa bir süre sonra yanına gelen hekim, adamın giysilerini gevşeterek ona tatlı, inandırıcı bir ses tonuyla fısıldadı:</span></p>

    <p class="calibre"><span class="sgc6">"Yarın öğleden sonra," dedi, "sen Prens Siddhartha ve bunlar da maiyetin olacaksınız. Brahma'nın sana, ön yargılamaya gerek kalmadan sağlayacağına söz verdiği bedeni istemek üzere, onların eşliğinde Karma Salonu'na başvuracaksın. Transfer süresince Siddhartha olarak kalacaksın ve buraya maiyetinle birlikte dönerek bana muayene olacaksın. Anladın mı?"</span></p>

    <p class="calibre"><span class="sgc6">"Evet," diye fısıldadı Shan.</span></p>

    <p class="calibre"><span class="sgc6">"O zaman sana söylediklerimi tekrar et."</span></p>

    <p class="calibre"><span class="sgc6">"Yarın öğleden sonra," dedi Shan, "ben Siddhartha olacağım ve emrimdeki maiyetimle birlikte... "</span></p>

    <p class="calibre"><span class="sgc6">Pırıltıyla geldi sabah ve ışığı altında borçlar ödeşildi. Prensin adamlarının yarısı kentten dışarı at sürüp kuzeye yöneldiler. Mahartha gözden kaybolunca, tepelerin arasından geçerek ve sadece savaş takımlarını kuşanmak için mola vererek, güneydoğu yönüne kıvrıldılar.</span></p>

    <p class="calibre"><span class="sgc6">Demirciler Çarşısı'na gönderilen yarım düzine adam ise yanlarında çadır bezinden ağır torbalarla birlikte döndüler ve getirdiklerini, kahvaltı ertesi kentin sokaklarına dağılacak olan üç düzine adamın ceplerine paylaştırdılar.</span></p>

    <p class="calibre"><span class="sgc6">Prens, hekimi Narada'ya danışarak, "Eğer Gökyüzü'nün sabrını yanlış tartmışsam, gerçekten de lanetlendim demektir," dedi.</span></p>

    <p class="calibre"><span class="sgc6">Ama doktor gülümsedi ve, "Yanlış tarttığını hiç sanmıyorum," diye yanıt verdi.</span></p>

    <p class="calibre"><span class="sgc6">Sabahın telaşından gün ortasının dinginliğine böyle geçtiler ve Tanrıların Köprüsü tam tepelerinde altın sarışıydı.</span></p>

    <p class="calibre"><span class="sgc6">Akşamdan kalma konukları kendilerine geldiğinde mahmur baş ağrılarıyla ilgilendiler. Shan'a bir posthipnotik uygulandı ve Siddhartha'nın altı adamıyla birlikte Efendiler</span></p>

    <p class="calibre"><span class="sgc6">Sarayı'na gönderildi. Akrabalarına ise Shan'ın prens süitinde istirahat etmekte olduğu söylenerek içleri rahatlatıldı.</span></p>

    <p class="calibre"><span class="sgc6">"Bu noktadaki en büyük riskimiz," dedi hekim, "Shan'ın bizzat kendisidir. Tanınacak mı? Uzak bir krallıktan gelen önemsiz bir hükümdar olması, kısa bir süredir kentte bulunması, vaktinin çoğunu akrabalarının yanında geçirmesi ve henüz yargılanma için başvuru yapmamış olması bizim lehimizdeki etkenler. Efendiler sizin fiziksel görünümünüzden hâlâ habersiz olsalar gerek... "</span></p>

    <p class="calibre"><span class="sgc6">"Eğer Brahma ve rahibi beni onlara tarif etmemişlerse," dedi prens. "Bildiğim kadarıyla, konuşmalarımız kayda alınmış ve bant, kimlik saptanması amacıyla, onlara gönderilmiş olabilir."</span></p>

    <p class="calibre"><span class="sgc6">"Ama böyle bir şeyi niçin yapsınlar ki?" diye sordu Narada. "İyilik yapmakta olduklarına inandıkları bir kimseden sinsilik ummazlar ve inceden inceye önlem almazlar. Evet, sanırım biz bu işi kotaracağız. Shan, sondayı geçmeyi başaramaz, kuşkusuz, ama sizin maiyetinizle birlikte olduğu için yüzeysel bir incelemeyi atlatabilir. Şu anda, Siddhartha olduğuna gerçekten inanıyor ve bu yönde yapılacak her türlü basit yalan testini geçebilir... ki karşısına çıkacak en zorlu engelin de bundan ibaret olacağını sanıyorum."</span></p>

    <p class="calibre"><span class="sgc6">Böylece beklediler ve giden üç düzine adam boş ceplerle geri döndüler, eşyalarını topladılar, atlarına bindiler ve sanki eğlence ararmışçasına gelişigüzel, ama aslında yavaş yavaş güneydoğuya yönelerek, kasabanın sokaklarına teker teker dağıldılar</span></p>

    <p class="calibre"><span class="sgc6">Prens, maiyetinin geri kalanı da toparlanıp atlarına binerken, "Hoşçakal, iyi yürekli Hawkana," dedi. "Ülkede karşılaşacağım herkese, her zaman olduğu gibi, tesislerin hakkında güzel şeyler söyleyeceğim. Buradaki ziyaretimin böylesine beklenmedik biçimde sona ermiş olmasından dolayı çok üzgünüm, ama Karma Salonundan ayrılır ayrılmaz eyaletlerdeki bir ayaklanmayı bastırmak üzere derhal dönmem gerekiyor. Dolayısıyla, senin çatın altında bir hafta daha geçirmeyi çok istemekle birlikte, bu zevki ileri bir tarihe ertelemek zorundayım. Eğer soran olursa, beni Hades'te aramalarını söyle."</span></p>

    <p class="calibre"><span class="sgc6">"Hades mi dediniz, efendim?"</span></p>

    <p class="calibre"><span class="sgc6">"Krallığımın, sıcak iklimiyle tanınan, en güneydeki eyaletidir. Bunu bu şekilde ifade etmeye özen göster, özellikle de önümüzdeki günlerde nerede bulunduğumu merak etmeleri muhtemel olan Brahma rahiplerine."</span></p>

    <p class="calibre"><span class="sgc6">"Öyle yapacağım, efendim."</span></p>

    <p class="calibre"><span class="sgc6">"Ayrıca Dele adlı çocukla da özellikle ilgilen. Gelecek ziyaretimde onun müziğini bir kez daha dinlemek isterim."</span></p>

    <p class="calibre"><span class="sgc6">Hawkana yerlere dek eğildi ve tam bir söylev vermeye hazırlanıyordu ki, prens son para kesesini de atmak için o anı seçti ve Urath şarapları üzerine ek bir yorumda daha bulunduktan sonra daha fazla konuşmaya meydan bırakmayacak şekilde atına binip </span><span class="sgc7">adamlarına emirler yağdırmaya başladı.</span></p>

    <p class="calibre"><span class="sgc6">Sonra, geride sadece mevsim değişikliğiyle ilgili anlaşılması güç bir rahatsızlığa yakalanan üç savaşçıyı ve onları tedavi etmesi için hekimi bırakarak, geçitten dışarı at sürdüler.</span></p>

    <p class="calibre"><span class="sgc6">Yan sokakları kullanarak kasabanın içinden geçtiler ve bir süre sonra Karma Efendileri'nin sarayına doğru tırmanan yolun başına geldiler. Yol boyunca ilerlerken, Siddhartha, ağaçlığın içinde çeşitli noktalara gizlenmiş halde bekleyen üç düzine savaşçısıyla gizli işaret alışverişlerinde bulundu.</span></p>

    <p class="calibre"><span class="sgc6">Prens ve ona eşlik eden sekiz adamı sarayın yolunu yarıladıklarında, atlarının dizginlerini çektiler ve dinlenirmiş gibi yaparak diğerlerinin de ağaçların arasında dikkatle süzülüp kendilerine yetişmelerini sağladılar.</span></p>

    <p class="calibre"><span class="sgc6">Ancak, çok geçmeden, patikanın ilerisinde bir hareketlenme olduğu görüldü. At üzerinde yaklaşmakta olan yedi süvari vardı ve prens bunların Shan ile altı mızrakçısı olduğunu tahmin etti. Seslenme mesafesine girdiklerinde adamları onları karşılamak üzere ilerlediler.</span></p>

    <p class="calibre"><span class="sgc6">Beyaz kısrağın üzerine kurulmuş olan uzun boylu, keskin bakışlı süvari, "Kimsiniz?" diye seslendi. "Kimdir Prens Siddhartha'nın, İblis Tutan'ın, yolunu kesmeye cesaret eden?"</span></p>

    <p class="calibre"><span class="sgc6">Prens, adamı, yirmili yaşlardaki bronzlaşmış ve adaleli vücudunu, şahinimsi yüz çizgilerini ve tavırlarını, şöyle bir süzdü ve kendi kendini kuşku ve güvensizliğiyle nasıl kandırdığını ve şüphelenmekle ne kadar yersiz düşünmüş olduğunu anladı. Kendi atının üzerine kurulmuş sırım gibi örneğe baktığında Brahma'nın iyi niyetle pazarlık yaparak onun kullanımı için ayırttığı, ama şu anda yaşlı Shan'ın mülkiyetindeki o mükemmel ve güçlü bedeni gördü.</span></p>

    <p class="calibre"><span class="sgc6">Irabek Efendisi'nin yanında at sürmüş olan adamlardan birisi, "Efendi Siddhartha," dedi, "adilce davrandıkları anlaşılıyor. Onda herhangi bir kusur göremiyorum."</span></p>

    <p class="calibre"><span class="sgc6">"Siddhartha mı dedin?" diye bağırdı Shan. "Efendinin adıyla hitap ettiğin bu şahıs kimdir? Siddhartha benim, İblis Tu..." Bu sözlerle birlikte başı ensesine doğru yıkıldı ve kelimeler boğazında gürültüye dönüştü.</span></p>

    <p class="calibre"><span class="sgc6">Sonra nöbet Shan'ı vurdu. Kasıldı, dengesini kaybetti ve eyerden düştü. Siddhartha yanına koştu. Adamın ağzının kenarları köpük içindeydi ve gözleri yuvalarında yukarı dönmüşlerdi.</span></p>

    <p class="calibre"><span class="sgc6">"Saralı!" diye haykırdı prens. "Benim sakat bir beyine sahip olmamı istemişler!"</span></p>

    <p class="calibre"><span class="sgc6">Diğerleri de çevrelerine toplandı ve kasılmaları geçip kendine gelinceye dek, prensin Shan'a bakmasına yardım ettiler.</span></p>

    <p class="calibre"><span class="sgc6">"Ne... ne oldu?" diye sordu adam.</span></p>

    <p class="calibre"><span class="sgc6">"İhanet," dedi Siddhartha. "İhanet, ey Irabekli Shan! Adamlarımdan biri muayene olman için seni özel hekimime götürecek. Yeterince dinlendikten sonra, Brahma'nın </span><span class="sgc7">okuma odasına bir protesto göndermeni öneririm. Hekimim seni Hawkana’nın yerinde tedavi eder, sonra salınırsın. Böyle olduğu için üzgünüm. Sanırım her şey yoluna girecektir. Ama eğer aksi olursa, Kapil'deki son kuşatmamızı anımsa ve ödeştik say. İyi günler, kardeşim prens." Diğerini eğilerek selamladı ve adamları Siddhartha'nın önceden ödünç almış olduğu doru kısrağa binmesi için Shan'a yardım ettiler.</span></p>

    <p class="calibre"><span class="sgc6">Prens gidenlerin ayrılmalarını atına binerek izledi, sonra çevresinde bekleyen adamlarına döndü ve yolun dışındakilerin de rahatça işitebilecekleri kadar yüksek bir sesle konuşmaya başladı.</span></p>

    <p class="calibre"><span class="sgc6">"Dokuzumuz içeri gireceğiz. Boruyu iki kez üflediğimde, geri kalanlar da bizi izleyecek. Eğer direnmeye kalkarlarsa, keşke daha sağduyulu olsaydık dedirtin onlara; çünkü, eğer gerekirse, borunun üç kez daha üflenmesi elli mızraklının tepelerden aşağı kopup gelmesini sağlayacak. Orası bir huzur yeridir, savaşların verileceği bir kale değil. Efendileri tutsak alın. Makinelerini tahrip etmeyin ve başkalarının zarar vermelerine de engel olun. Eğer bize dilenmezlerse, ne ala. Aksi halde, Karma Efendileri'nin Salon ve Sarayı'nın içinden, geniş ve girift bir karınca yuvasının içinden geçen bir oğlan çocuğu gibi geçeceğiz! Bahtınız açık olsun ve hiçbir tanrı size gölge etmesin!"</span></p>

    <p class="calibre"><span class="sgc6">Bu sözlerden sonra atını öte yöne çevirdi, ardında bir şarkıyı mırıldanan sekiz mızraklısıyla birlikte, yoldan yukarı doğru ilerledi.</span></p>

    <p class="calibre"><span class="sgc6">Prens, açık ve korunmasız bekleyen, çift kapılı geniş dış kapıdan içeri sürdü atını. Strake'in gözünden kaçmış olması olası gizli savunma donanımlarını merak etmeye başladı hemen.</span></p>

    <p class="calibre"><span class="sgc6">Avlu bakımlıydı ve kısmen döşeliydi. Geniş bir bahçe bölümünde hizmetçiler bitkileri ekip biçmekle ve budamakla meşguldüler. Prens çevrede siperlerin olup olmadığına baktı ve hiç görmedi. O, atını içeri sürerken hizmetçiler ona şöyle bir göz atmış, ama çalışmalarına ara vermemişlerdi.</span></p>

    <p class="calibre"><span class="sgc6">Saray avlusunun öbür ucunda kara taştan örülü Salon vardı. Sağında kalan sarayın merdivenlerinden ona seslenilinceye dek, peşinde atlıları olmak üzere o yönde ilerledi.</span></p>

    <p class="calibre"><span class="sgc6">Dizginleri çekti ve o yöne bakmak üzere durdu. Seslenen adam uşak üniformasına benzer siyah bir giysi giymişti, göğsünde sarı bir daire vardı ve abanoz bir baston taşıyordu. Uzun boylu, şişmanca ve gözleri yumuk yumuktu. Selamını yinelemedi; dump bekledi.</span></p>

    <p class="calibre"><span class="sgc6">Prens bineğini geniş merdivenin altına doğru yöneltti. "Karma Efendileri'yle konuşmak istiyorum," diye açıkladı.</span></p>

    <p class="calibre"><span class="sgc6">"Randevunuz var mıydı?" diye sordu siyah giysili adam.</span></p>

    <p class="calibre"><span class="sgc6">"Hayır," dedi prens, "ama önemli bir konu hakkında söyleyeceklerim var."</span></p>

    <p class="calibre"><span class="sgc6">"Bu takdirde, üzgünüm ki yolculuğunuzu boşa yapmışsınız," diye karşılık verdi diğeri.</span></p>

    <p class="calibre"><span class="sgc6">"Randevu alınması şarttır. Gerekli düzenlemeleri Mahartha’daki herhangi bir t</span><span class="sgc7">apınakta yapabilirsiniz."</span></p>

    <p class="calibre"><span class="sgc6">Bu sözlerden sonra bastonuyla basamaklara vurdu, sırtını döndü ve uzaklaşmaya </span><span class="sgc7">başladı.</span></p>

    <p class="calibre"><span class="sgc6">"Şu bahçeyi kökünden sökün," dedi prens adamlarına, "Şuradaki ağaçları kesin, hepsini </span><span class="sgc7">bir yere yığın ve ateşe verin."</span></p>

    <p class="calibre"><span class="sgc6">Siyahlı adam aniden durdu ve geri döndü.</span></p>

    <p class="calibre"><span class="sgc6">Merdivenin dibinde prens tek başına kalmıştı. Adamları çoktan yönelmişlerdi bile </span><span class="sgc7">bahçeye.</span></p>

    <p class="calibre"><span class="sgc6">"Bunu yapamazsınız," dedi adam.</span></p>

    <p class="calibre"><span class="sgc6">Prens gülümsedi.</span></p>

    <p class="calibre"><span class="sgc6">Adamları atlarından indiler ve fundalıkları doğramaya ve çiçek tarhlarını tekmelemeye </span><span class="sgc7">başladılar.</span></p>

    <p class="calibre"><span class="sgc6">"Onlara durmalarını söyle!"</span></p>

    <p class="calibre"><span class="sgc6">"Bunu neden yapayım? Ben buraya Karma Efendileri'yle konuşmaya geldim ve sen </span><span class="sgc7">bana bunu yapamayacağımı söylüyorsun. Ben de yapabilirim, diyorum ve yapacağım </span><span class="sgc7">da. Görelim bakalım hangimiz haklıymışız."</span></p>

    <p class="calibre"><span class="sgc6">"Durmaları için emir ver onlara," dedi diğeri, </span><span class="sgc7">"ben de mesajını Efendiler'e ileteyim."</span></p>

    <p class="calibre"><span class="sgc6">"Durun," diye bağırdı prens. "Ama her an yine başlamak için hazır bekleyin."</span></p>

    <p class="calibre"><span class="sgc6">Siyahlı adam merdivenlerden çıktı, sarayın içinde gözden kayboldu. Prens bir kordonla boynuna asmış olduğu boruyu yakaladı.</span></p>

    <p class="calibre"><span class="sgc6">Kısa bir süre sonra yine bir hareketlenme oldu ve kapıda silahlı adamlar belirmeye başladı. Prens borusunu ağzına götürüp iki kez üfledi.</span></p>

    <p class="calibre"></p>

    <p class="calibre"><span class="sgc6">Adamlar siyah meşin zırhlar kuşanmış ve yine aynı maddeden başlıklar takmışlardı; bazıları hâlâ düğmelerini ilikleme telaşındaydı. Kılıç tutan kolları dirseğe dek vatkalanmıştı ve siyah zemin üzerine sarı daireler nişanlanmış küçük, oval kalkanları vardı. Uzun, eğri kılıçlar taşıyorlardı. Merdiveni tamamen doldurdular ve emir beklermiş gibi durdular.</span></p>

    <p class="calibre"><span class="sgc6">Siyahlı adam yine gölündü ve merdivenin başında durdu. "Pekâlâ," dedi, "eğer Efendilere iletilecek bir sözün varsa, söyle!"</span></p>

    <p class="calibre"><span class="sgc6">"Sen bir Efendi misin?" diye sordu prens.</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Aynı zamanda kapıcılık da yapıyorsan eğer, içlerinde en düşük rütbelisi sen olmalısın."</span></p>

    <p class="calibre"><span class="sgc6">Efendi, sözcüklerin üzerine basa basa, "Küstahlığın hem bu, hem de gelecek yaşamlarında burnundan fitil fitil gelecek," dedi.</span></p>

    <p class="calibre"><span class="sgc6">O sırada üç düzine mızraklı adam geçitten içeri at sürdüler ve prensin iki yanında saf tuttular. Bahçeyi çiçekten arındırmakla uğraşan diğer sekizi ise yine atlarına bindiler ve yalın kılıçlarını kucaklarına çapraz yatırarak saflara katıldılar.</span></p>

    <p class="calibre"><span class="sgc6">"Sarayınıza at sırtında mı girmemiz gerekiyor?" diye sordu prens. "Yoksa görüşmek istediğim diğer Efendiler'i de derhal koşup getirecek misin?"</span></p>

    <p class="calibre"><span class="sgc6">Basamaklarda, ellerinde kılıçlarıyla seksene yakın adam, onlarla yüz yüze gelmek için hazır bekliyorlardı. Efendi, güçler dengesini tartar gibiydi. Durumu korumanın en uygunu olacağına karar verdi.</span></p>

    <p class="calibre"><span class="sgc6">"Bir budalalık yapmaya kalkmayın," diye vurguladı. "Çünkü adamlarım kendilerini özellikle acımasız biçimde savunacaktır. Geri dönmemi bekleyin. Diğerlerini çağıracağım."</span></p>

    <p class="calibre"><span class="sgc6">Prens piposunu doldurdu ve yaktı. Adamları, mızrakları hazır durumda, heykel gibi bekliyorlardı. İlk basamaklardaki yaya askerlerin yüzlerinde ter ışıl ısıldı.</span></p>

    <p class="calibre"><span class="sgc6">Prens, vaktin geçmesi için askerlerine, "Yeteneklerinizi, Kapil'i son kuşatmamızda yaptığınız gibi göstermeye kalkmayın," diye fikir yürüttü. "Baş yerine göğsü hedef alın."</span></p>

    <p class="calibre"><span class="sgc6">"Ayrıca," diye sürdürdü konuşmasını, "yaralıların ve ölülerin vücutlarını alışık olduğunuz üzere parça parça etmeyi denemeyin... çünkü burası kutsal bir yerdir ve bu şekilde kirletilmemesi gerekir."</span></p>

    <p class="calibre"><span class="sgc6">"Öte yandan ise," diye ekledi, "kişisel hamim olan Kara Nirriti'ye kurban edilecek en az on tutsak görmezsem eğer çok gücenirim... bu duvarların dışında, karanlık ziyafetimizi bize karşı koz olarak tutacak meraklı gözlerden uzak bir yerde tabii... "</span></p>

    <p class="calibre"><span class="sgc6">Sağ taraftan bir tıngırtı duyuldu. Strake'in mızrağını gözleriyle ölçüp duran askerlerden birisi kendinden geçip en alt basamaktan yere yuvarlanmıştı.</span></p>

    <p class="calibre"><span class="sgc6">Benzer biçimde giyinmiş altı kişiyle birlikte merdivenin başında görünen siyahlı şekil, "Durun!" diye bağırdı. "Kan dökerek saygısızlık etmeyin Karma Sarayı'na. Şu, daha şimdiden şehit düşen savaşçının kanı... "</span></p>

    <p class="calibre"><span class="sgc6">"Yanaklarını al al edecek," diye tamamladı prens, "tabii kendine gelirse eğer, çünkü o katledilmedi."</span></p>

    <p class="calibre"><span class="sgc6">"İstediğiniz nedir?" Ona hitap eden siyahlı şekil orta boyda ama muazzam genişlikteydi Bastonu karanlık bir şimşek, kendisi ise kocaman, kara bir fıçı gibi duruyordu.</span></p>

    <p class="calibre"><span class="sgc6">"Yedi kişi sayıyorum," diye karşılık verdi prens. "Anladığım kadarıyla burada kalan on adet Efendi olmalıydı. Diğer üçü nerede?"</span></p>

    <p class="calibre"><span class="sgc6">"Diğer üçü şu anda Mahartha'nın üç okuma odasında görev başındalar. Bizden istediğiniz nedir?" </span></p>

    <p class="calibre"><span class="sgc6">"Buranın sorumlusu sen misin?"</span></p>

    <p class="calibre"><span class="sgc6">"Sadece Hakkın Yüce Çarkı'dır buranın sorumlusu."</span></p>

    <p class="calibre"><span class="sgc6">"Şu duvarların içinde Yüce Çark'ı sen mi temsil ediyorsun?"</span></p>

    <p class="calibre"><span class="sgc6">"Ben ediyorum."</span></p>

    <p class="calibre"><span class="sgc6">"Çok iyi. Seninle özel olarak görüşmek istiyorum... şurada," dedi prens, kara Salon'u </span><span class="sgc6">işaret ederek.</span></p>

    <p class="calibre"><span class="sgc6">"Olanaksız!"</span></p>

    <p class="calibre"><span class="sgc6">Prens piposunu ökçesine vurarak boşalttı, hançerinin ucuyla içini temizledi ve cebine </span><span class="sgc6">yerleştirdi. Sonra beyaz kısrağın üzerinde dimdik durdu ve boruyu sol eliyle kavradı.</span></p>

    <p class="calibre"><span class="sgc6">Efendi'nin gözlerinin içine baktı.</span></p>

    <p class="calibre"><span class="sgc6">"Bundan kesinlikle emin misin?"</span></p>

    <p class="calibre"><span class="sgc6">Efendinin küçük ve zeki ağzı seslendirmediği sözcüklerin çevresinde büzüldü. Sonra:</span></p>

    <p class="calibre"><span class="sgc6">"Dediğiniz gibi olsun," diye kabullendi sonunda. "Yol açın bana!" Savaşçılarının</span><span class="sgc6"> </span><span class="sgc6">arasından geçip beyaz kısrağın önünde durdu.</span></p>

    <p class="calibre"><span class="sgc6">Prens atını dizleriyle yönlendirerek karanlık Salon'a doğru ilerledi.</span></p>

    <p class="calibre"><span class="sgc6">"Saflarınızı bozmayın... şimdilik!" diye seslendi Efendi.</span></p>

    <p class="calibre"><span class="sgc6">"Aynen," dedi prens de adamlarına.</span></p>

    <p class="calibre"><span class="sgc6">İkisi birlikte avluyu boydan boya geçtiler ve Salon'un önüne vardıklarında prens </span><span class="sgc6">atından indi.</span></p>

    <p class="calibre"><span class="sgc6">"Bana bir beden borçlusunuz," dedi prens sakin bir sesle.</span></p>

    <p class="calibre"><span class="sgc6">"Neden bahsediyorsun sen?" diye sordu Efendi.</span></p>

    <p class="calibre"><span class="sgc6">"Ben Kapil kahramanı Prens Siddhartha'yım," dedi, "İblis Tutan!"</span></p>

    <p class="calibre"><span class="sgc6">"Siddhartha'ya gerekli hizmet çoktan verildi," dedi diğeri.</span></p>

    <p class="calibre"><span class="sgc6">"Sen öyle sanıyorsun," dedi prens, "Brahma'nın emriyle saralı bir beden sağlandığını... Ama bu böyle olmadı. Bugün terapiye aldığınız kişi zoraki bir sahtekârdı. Gerçek Siddhartha benim, ey adsız rahip ve bedenimi istemeye geldim... güçlü, sağlam ve hiçbir gizli saklı sayrılığı olmayan bedenimi! Bana bu şekilde hizmet vereceksin. Gönüllü ya da gönülsüz, ama bana hizmet vereceksin!"</span></p>

    <p class="calibre"><span class="sgc6">"Öyle mi dersin?"</span></p>

    <p class="calibre"><span class="sgc6">"Öyle derim."</span></p>

    <p class="calibre"><span class="sgc6">"Saldırın!" diye bağırdı Efendi ve kara bastonunu prensin kafasına doğru savurdu.</span></p>

    <p class="calibre"><span class="sgc6">Prens eğilerek darbeyi atlattı ve kılıcını çekerek geriledi. İki kez daha savuşturdu baston darbelerini. Sonra omuzundan bir isabet aldı, darbe onu sıyırmış, ama sendeletmeye yetmişti. Efendi de peşi sıra olmak üzere beyaz kısrağın çevresini döndü. Sakınarak, atı kendisiyle hasmı arasında tutmaya özen göstererek, boruyu dudaklarına götürdü ve üç kez üfledi. Borunun sesi saray merdiveninde sürmekte olan boğuşmanın gürültüsünü bastırdı. Soluk soluğa döndü ve eğer tam yerini bulsa onu öldüreceği kesin olan bir alın darbesinden son anda sıyrılabildi.</span></p>

    <p class="calibre"><span class="sgc6">"Yazılmıştır ki," dedi Efendi sözcükler hıçkırır gibi dökülürken dudaklarından, "uygulatacak güce sahip olmadan emirler yağdıran kişi, aptalın tekidir."</span></p>

    <p class="calibre"><span class="sgc6">"On yıl önce bile," diye soludu prens, "o bastonunu asla bana dokunduramazdın sen."</span></p>

    <p class="calibre"><span class="sgc6">Odunu parçalamayı umarak kılıcını savurdu, ama diğeri kılıcın kenarını hep savuşturabildiği için birkaç yonga dışında kopan bir şey olmadı ve baston tek parça halinde kaldı.</span></p>

    <p class="calibre"><span class="sgc6">Efendi bastonunu cirit gibi kullanarak prensin sol yanına sert bir darbe indirdi ve Sam </span><span class="sgc6">vücudunun içinde kaburgalarının kırıldığını hissetti. Yere düştü.</span></p>

    <p class="calibre"><span class="sgc6">Böyle olmasını önceden planlamamıştı, ama o yere yıkılırken kılıcı elinden fırladı ve Efendi'nin incik kemiklerinin tam üzerine çarparak adamın acıyla bağırıp diz üstü çökmesine yol açtı.</span></p>

    <p class="calibre"><span class="sgc6">"En azından güçlerimiz dengede," dedi prens. "Benim yıllanma karşı senin yağların... "</span></p>

    <p class="calibre"><span class="sgc6">Yattığı yerde hançerini çekti; ama elleri titriyordu. Dirseğini yere dayadı. Efendi, gözlerinden yaşlar boşalarak ayağa kalkmayı denedi, ama yine yere çöktü.</span></p>

    <p class="calibre"><span class="sgc6">Yaklaşmakta olan nalların gürültüsü duyuldu.</span></p>

    <p class="calibre"><span class="sgc6">"Ben aptal değilim," dedi prens. "Şimdi emirlerimi uygulatacak gücüm var."</span></p>

    <p class="calibre"><span class="sgc6">"Neler oluyor?"</span></p>

    <p class="calibre"><span class="sgc6">"Mızraklılarımın geri kalan kısmı da geldi. Eğer tüm gücümle girmiş olsaydım buraya, </span><span class="sgc6">odunluktaki bir</span> <span class="sgc8">gekk</span> <span class="sgc6">gibi saklanacaktın deliğine ve sarayını köşe bucak söküp seni </span><span class="sgc6">bulmak günler sürecekti. Ama şimdi avucumdasın işte."</span></p>

    <p class="calibre"><span class="sgc6">Efendi bastonunu indirdi.</span></p>

    <p class="calibre"><span class="sgc6">"Karma'nın bekçileri süvarilerini köpek maması yaptıklarında," dedi, "gerçek ölümü </span><span class="sgc6">tadacaksın."</span></p>

    <p class="calibre"><span class="sgc6">Prens öksürdü, kanlı tükürüğüne umursamadan baktı. "Bu arada," diye önerdi, "biraz </span><span class="sgc6">siyaset konuşalım..."</span></p>

    <p class="calibre"><span class="sgc6">Savaşın sesleri dindiğinde, beyaz kısrağın burnunu okşayarak prensini selamlayan ve, </span><span class="sgc6">"Bitti artık," diyen Strake idi... Uzun boylu, giysileri toz toprak içinde, saçları kılıcının </span><span class="sgc6">üzerinde kurumakta olan kan pıhtılarına uygun Strake.</span></p>

    <p class="calibre"><span class="sgc6">"Duydun mu bunu, Karma Efendisi?" diye sordu prens. "Senin bekçilerin köpek maması </span><span class="sgc6">oldular."</span></p>

    <p class="calibre"><span class="sgc6">Efendi yanıt vermedi.</span></p>

    <p class="calibre"><span class="sgc6">"Bana şimdi hizmet edersen yaşamını koruyabilirsin," dedi prens. "Reddedersen </span><span class="sgc6">hemen alırım onu elinden."</span></p>

    <p class="calibre"><span class="sgc6">"Sana hizmet edeceğim," dedi Efendi.</span></p>

    <p class="calibre"><span class="sgc6">"Strake," diye buyurdu prens, "iki adam gönder kasabaya... Birisi hekimim Narada'yı getirsin, diğeri de Dokumacılar Sokağı'ndan Yelkenci Jannaveg'i. Hawkana’nın yerindeki üç mızraklıdan birini gün batımına dek Irabekli Shan'a göz kulak olması için bırak. Sonra onu sıkıca bağlayıp gelsin ve burada bize katılsın."</span></p>

    <p class="calibre"><span class="sgc6">Strake gülümsedi ve selam verdi.</span></p>

    <p class="calibre"><span class="sgc6">"Şimdi beni Salon'a taşımaları için birkaç adam gönder ve şu Efendi'den de gözünü ayırma."</span></p>

    <p class="calibre"><span class="sgc6">Diğerleriyle birlikte kendi eski bedenini de yaktı. Karma bekçileri, son adama gelene dek kırılmışlardı bu savaşta. Yedi adsız Efendi'den sadece şişman olanı sağ kalabilmişti. Sperm ve yumurta bankaları, büyüme tankları ve vücut dolaplarının taşınmaları </span><span class="sgc6">mümkün olmazken, transfer aygıtları Doktor Narada'nın gözetimi altında sökülmüş ve parçalar savaşta yitirilen adamların atlarına yüklenmişti. Genç prens beyaz kısrağının üzerinde oturdu ve alev çenelerinin bedenlerin üzerinde kapanışını izledi. Tan yerinin ağartısına karşı sekiz tane cenaze ateşi yükseliyordu. Bir zamanlar yelkencilik yapmış olan adam en yakındaki ateşe, en son tutuşturulan ve alevlerin üzerinde yatmakta olan göğsü sarı daireli siyah giysili vücuda doğru baktı. Ateşler vücuda eriştiğinde ve giysileri tutuşmaya başladığında harap olmuş bahçede sinen bir köpek hıçkırığa benzer sesler çıkararak uzun uzun uludu.</span></p>

    <p class="calibre"><span class="sgc6">"Günahlarının hesabı taşma noktasına geldi bugün," dedi yelkenci.</span></p>

    <p class="calibre"><span class="sgc6">"Ama, ah, bir de dua hesabıma baksana!" diye yanıtladı prens. "Bu beni şimdilik idare eder. Yine de, duamatiklere doldurulan bütün o salyangozlar için, din bilginleri gelecekte karar vermek zorunda kalacaklardır. Bırak Gökyüzü bugün burada neler olduğunu merak ede dursun... neredeyim, ben miyim ve kimim. At sürmenin zamanıdır, kaptan. Önce dağlara doğru, sonra güvenliğimiz için herkes ayrı yönlere. Hangi yolu izleyeceğimden emin değilim henüz... Gökyüzü'nün kapılarına ergeç varacağım ve oraya silahımla gideceğim dışında."</span></p>

    <p class="calibre"><span class="sgc6">"İblis Tutan," dedi diğeri ve gülümsedi.</span></p>

    <p class="calibre"><span class="sgc6">Mızraklıların şefi yaklaştı. Prens ona başıyla işaret verdi. Emirler bağırıldı.</span></p>

    <p class="calibre"><span class="sgc6">Süvari kolu ilerlemeye başladı, Karma Sarayı'nın dış kapısından geçti, yola çıktı ve atlılar, yoldaşları arkalarında kızıl şafaklar gibi alev alev yanarken, Mahartha kentinin güneydoğusundaki dağlara doğru dörtnala kalktılar.</span></p>
  </div>
</body>
</html>