<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css" />
  
<style type="text/css">
p.sgc-23 {margin: 0cm 0.75pt 0.0001pt 0cm; text-align: justify; text-indent: 9.75pt;}
  p.sgc-22 {margin: 0.75pt 0cm 0.0001pt; text-align: justify; text-indent: 10.5pt;}
  p.sgc-21 {margin: 2.25pt 0cm 0.0001pt 81.75pt;}
  p.sgc-20 {margin: 0cm 0cm 0.0001pt; text-align: justify; text-indent: 12.75pt;}
  p.sgc-19 {margin: 0cm 0cm 0.0001pt; text-align: justify; text-indent: 12pt;}
  p.sgc-18 {margin: 1.5pt 0cm 0.0001pt; text-align: justify; text-indent: 12pt;}
  p.sgc-17 {margin: 0cm 0cm 0.0001pt 12.75pt;}
  p.sgc-16 {margin: 0cm 0cm 0.0001pt;}
  p.sgc-15 {margin: 0cm 0cm 0.0001pt 10.5pt;}
  p.sgc-14 {margin: 0cm 0cm 0.0001pt; text-align: justify; text-indent: 11.25pt;}
  p.sgc-13 {margin: 0cm 0cm 0.0001pt; text-align: justify; text-indent: 9.75pt;}
  p.sgc-12 {margin: 0cm 0cm 0.0001pt 11.25pt;}
  p.sgc-11 {margin: 0cm 0.75pt 0.0001pt 0cm; text-align: justify; text-indent: 10.5pt;}
  p.sgc-10 {margin: 0cm 0cm 0.0001pt; text-align: justify; text-indent: 10.5pt;}
  p.sgc-9 {margin: 0cm 0.75pt 0.0001pt 0cm; text-align: justify; text-indent: 11.25pt;}
  span.sgc-8 {font-size: 12.5pt; font-family: 'Liberation Serif', serif;}
  p.sgc-7 {margin-bottom: 52.5pt; margin-left: 7.5pt; margin-right: 7.5pt; margin-top: 157.5pt; text-align: center}
  span.sgc-6 {font-family: 'Liberation Serif', serif; font-size: 16pt; font-weight: bold}
  p.sgc-5 {line-height: 0%; margin: 0cm 0cm 0.0001pt; text-align: center}
  span.sgc-4 {font-size: 13.5pt;}
  span.sgc-3 {font-size:11.0pt;font-family:"Liberation Serif","serif"; color:navy}
  p.sgc-2 {line-height: 0%; margin: 0cm; margin-bottom: .0001pt; text-align: center}
  span.sgc-1 {font-size: 11pt; font-family: 'Liberation Serif', serif;}

  span.sgc-24 {font-family: 'Liberation Serif', serif; font-size: 16pt; font-weight: bold;}

  h1.sgc-25 {text-align: center;}

  span.sgc-27 {font-family: 'Liberation Serif', serif; font-size: 12.5pt; text-indent: 10.5pt;}
  span.sgc-26 {font-family: 'Liberation Serif', serif; font-size: 12.5pt;}
</style>
</head>

<body>
  <!--StartFragment-->

  <h1 class="style10 sgc-2 sgc-25">ALACAKARANLIKTA</h1>

  <p class="style12 sgc-9"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR"><br /></span></p>

  <p class="style12 sgc-9"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR"><br /></span></p>

  <p class="style12 sgc-9"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Karşımızda, Einfried Sanatoryumu! Uzun ana yapısı, yandaki küçük yapılarla birlikte geniş bah­çenin ortasında, beyaz, düz çizgiler halinde uzan­makta. Bahçe, mağaralar, yapraktan geçitler, ağaç kabuklarından yapılmış kulübelerle çok hoş dü­zenlenmiş. Arduvaz damların arkasında, dağlarda gökyüzüne doğru yükselen büyük gövdeli yeşil çamlar görünüyor.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Sanatoryumu yine Dr. Leander yönetiyor. Dr. Leander kara çatal sakalı, kalın camlı gözlüğü, bi­limin soğuttuğu, katılaştırdığı, yufka yürekli bir kötümserlikle doldurduğu yüzü, her şeyi kısa ke­sen kapalı haliyle hastaları çok etkileyen bir insan­dır. Sağlıkları için gereken şeyi yapmak ellerinden gelmeyenler, Dr. Leander’in kudretine sığınmak için bütün servetlerini ona verirler.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Osterloh, kendisini bütün varlığıyla sa­natoryumun iç yönetimine vermiş durumdadır. Hiç durmadan merdivenleri bir aşağı bir yukarı inip çıkması, sanatoryumun bir ucundan öteki ucuna koşuşması görülecek şeydir! Mutfakta, ki­lerde o egemendir; çamaşır dolaplarına o tırmanır, çalışanları o yönlendirir; ekonomiyi, sağlığı ve ağız tadını göz önünde tutarak güzel yemekler, sofralar hazırlatır. Bayan Osterloh’un bu üstün çalışkanlı­ğı, becerikliliği yanında, şimdiye dek kendisiyle evlenmeyi aklına getirmeyen erkek takımına karşı sonsuz bir başkaldırısı da vardır. Ama yine de ya­naklarında iki yuvarlak kırmızı leke halinde, bir gün doktor Leander’in karısı olma umudu içinde sürekli parlar.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ozon ve sessizlik, dingin hava.. Dr. Leander’i kıskananlar, rakipleri ne derlerse desinler, gö­ğüs hastaları için salık verilecek en uygun yer, Einfried’dir. Einfried Sanatoryumunda yalnızca veremliler değil, kadın erkek, çoluk çocuk her türlü hasta vardır. Dr. Leander türlü hastalıklar­da başarı göstermiştir. Örneğin bu sanatoryumda kent meclisi üyesinin eşi Bayan Spatz gibi mide hastaları (Bayan Spatz, kulaklarından da yakın­maktadır) kalp hastaları, inmeliler, romatizmalılar ve her türden sinir hastaları vardır. Şeker hastası bir general, hiç bitmeyen homurtularla emekli ay­lığını burada yer. Kuru yüzlü birçok inmeli, sarsak adımlarla dolaşır. Papaz Höhlenrauchun dünyaya on dokuz çocuk getiren ve artık bunayan elli ya­şındaki karısı, delice bir erinçsizlik içinde, bir yıl­dan beri özel bir hastabakıcının kolunda gözlerini bir noktaya dikip hiçbir şey konuşmadan bütün sanatoryumu gezer.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ara sıra ağır hastalardan biri ölürdü. Bu hasta­lar ne yemeğe, ne de oturma salonuna inerlerdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ölümlerini hiç kimse, oda komşuları bile anla­mazdı. Bu cansız konuklar geceleyin bir yere akta­rılır; Einfried’deki yaşam; masaj, elektrik tedavisi, iğne, duş, banyo, jimnastik, terleme ve buğulan­ma gibi şeyler zamanımızın en son buluşlarıyla donatılmış salonlarda hiç aksamadan sürerdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Evet, burada canlı bir yaşam vardır. Enstitü ilk kattadır. Yeni hastalar geldiği zaman yan ya­pılardan birinde duran kapıcı büyük çanı çalar, sanatoryumdan ayrılan hastaları da Dr. Leander, Bayan Osterloh’la birlikte törenle arabalarına de­ğin geçirir.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Einfried’e kimler sığınmadı ki! Burada çok tu­haf bir insan olan bir yazar bile vardır. Bir maden ya da taş adına benzeyen adıyla bu yazar, sanatoryumda Tanrıdan günler çalıyor..</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Enfried’de Dr. Leander’den başka bir doktor daha vardır, hafif ya da umutsuz hastalarla ilgi­lenir. Adı da Müller’dir ama ondan söz etmeye değmez.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ocak ayı başında, A. C. Klöterjahn şirketi­nin sahibi tüccar Klöterjahn, karısını Einfried’e getirdi. Kapıcı çanı çaldı. Bayan Osterloh birinci katta, gerçek ampir biçiminde olağanüstü güzel döşenmiş kabul salonunda, bu çok uzaklardan gelen saygıdeğer aileyi karşıladı. Çok geçmeden Dr.Leander de geldi, konukların önünde eğildi, konuşmaya başladılar.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dışarıda üzerleri hasır örtülü çiçek tarhları, kar altında kalmış mağaracıklar, kimsesiz kulübecikleriyle bahçe görünüyor; iki uşak büyük kapının önünde duran arabadan yeni gelenlerin bavulları­nı taşıyordu.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn karısını bahçeden geçirirken “Yavaş Gabriele, dikkat et meleğim, ağzını açma,” demişti. Tüccarın karısını arabadan indirirken gösterdiği dikkat karşısında, onları istasyondan sanatoryuma getiren, bilinçsiz, incelik nedir bil­meyen, kaba arabacı bile dilini dişleri arasına kıstırmıştı. İki doru at da geriye çevrilmiş gözlerle bu üzüntüyle karışık sakınmayı, inceliği seyredi­yorlardı sanki.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn’ın Baltık Denizi kıyısından Dr. Leander’e yazdığı mektuplarda açıkça belirttiğine göre, genç karısı soluk borusundan rahatsızdı. Çok şükür ciğerlerinde birşey yoktu; ama hastalık ciğerlerinde de olsa, genç kadın şimdikinden fark­lı olamazdı. Beyaz lake koltukta, iri yarı kocasının yanında, arkasına yaslanıp sessizce konuşulanları dinlerken ince, nazlı, melek gibi, maddeden uzak bir hali vardı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Nişan yüzüğünden başka süsü olmayan güzel, solgun elleri, koyu renkli, ağır bir etekliğin pileleri arasında dinleniyordu. Üzerinde dik yakalı, vücuduna sımsıkı oturmuş, gümüş rengi bir bluz vardı; bluz arabesk kadife parçalarıyla işlenmişti. Genç kadının anlatılamayacak kadar ince, tatlı, zayıf olan küçük başı, bu ağır ve yumuşak kumaş­ların içinde büsbütün anlam kazanıyor; insanın içini acıtan, bu dünyadan olmayan bir nitelik ka­zanıyordu. Ensesinde bir topuzla toplanan açık kahve rengi saçları düz taranmıştı. Yalnız alnının sağına düşen bir kakülü vardı. Sağ gözünün üze­rinde, dikkati hemen oraya çeken solgun mavi bir damarcık kıvrılıyordu. Yüzüne insanın rahatını kaçıracak biçimde egemen olan bu ince damarcık, genç kadın konuşmaya başlayınca daha çok beliriyordu; yalnızca gülümsediği zaman yüzü tuhaf, insanı düşündüren, sıkıntılı, üzüntülü bir durum alıyordu. Ama genç kadın yine de konuşuyor, gülüyordu. Rahat ve içten konuşuyordu. Biraz yorgun bakan, ara sıra kapanmak bile isteyen, köşeleri ince burun direğiyle gölgelenen gözleri hep gülüyordu. Büyük ve güzel ağzı da öyle. Dudakları solgundu ama belki çok düzgün ve keskin olduk­ları için gülüşünün bir pırıltısı vardı. Kimi zaman kesik kesik öksürüyor, hemen mendilini ağzına götürüyordu, sonra da mendilini inceliyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn “Öksürme Gabriele!” diyordu, “Dr. Hinzepeter’in sana öksürmeyi yasak ettiğini biliyorsun, sevgilim. Biraz kendini tut meleğim. Dediğim gibi, hastalığın yalnızca soluk borusun­da. İlk hastalandığın zaman ciğerlerinde bir şey var sanmış, Tanrı bilir ya çok korkmuştum. Ama ciğerde değil, hayır, asla değil, buna razı olamayız değil mi, Gabriele? Ha.. Ha.. Ha..!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Leander “Kuşkusuz,” diyerek gözlüğünün altından Klöterjahn’a baktı. Biraz sonra Bay Klöterjahn iki kahveyle bir sandviç istedi. “K”ları genzinden söylüyor, sandviç derken de insanın iştahını kabartıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">İstediğini getirdiler, odalarını da hazırladılar ve onları yerleştirdiler. Hastanın sağaltımını Dr. Leander üstlendi. Dr. Müller’i bu işe karıştırmadı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yeni hasta, Einfried’de olağanüstü bir ilgi uyandırdı. Bu türlü başarılara alışık olan Bay Klöterjahn, karısına karşı gösterilen sevgi ve saygıyı hoşnutlukla karşıladı. Şeker hastası general Bayan Klöterjahn’ı ilk gördüğü zaman mırıldanmasını bir an kesti, kuru yüzlü beyler de genç kadın yan­larına geldiği zaman gülümseyerek bacaklarına egemen olmaya çalıştılar. Kent meclisi üyesinin eşi Bayan Spatz da, yaşlı bir dost olarak hemen onunla arkadaşlığa başladı. Evet, Bay Klöterjahn’ın adını taşıyan kadının belli bir etkisi vardı! Birkaç haftadır Einfried’de vakit geçiren, adı değerli bir taş adına benzeyen yazarın da, Bayan Klöterjahn yanından geçtiği zaman rengi değişti; durdu, genç kadın çoktan uzaklaştığı, gözden yittiği halde ol­duğu yere mıhlandı kaldı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Daha iki gün geçmeden sanatoryumdakilerin hepsi Bayan Klöterjahn’ın öyküsünü biliyordu. Bremenli olduğu, konuşurken kimi heceleri tatlı tatlı ezmesinden anlaşılıyordu. İki yıl önce tüccar Klöterjahn ile evlenmiş ve Baltık kıyısına, kocası­nın doğduğu kente gitmişti. Orada, bundan on ay önce, olağanüstü güç ve tehlikeli koşullar altında şaşılacak kadar canlı, gürbüz bir oğlan, bir mirasçı doğurmuştu. Bu güç, tehlikeli doğum onu zayıf düşürmüş, genç kadın bir daha da kendini top­layamamıştı. Aslında daha önceden de pek güçlü değildi öyle. Lohusa yatağından kalktığında çok yorgun ve bitkindi, öksürürken biraz kan gelmiş­ti; çok değildi, üzerinde durulmayacak kadar az bir şeydi; ama hiç gelmeseydi daha iyi olurdu elbette. İnsanı düşündüren, bu önemsiz olayın az sonra yinelenmesiydi. Neyse ki sağaltımı vardı. Aile doktoru Hinzepeter sağaltıma başladı. Genç kadın tam olarak dinlenmeye alındı; buz parça­ları yutturuldu; öksürük gıcıklarına karşı morfin yapıldı ve elden geldiğince kalbi yatıştırıldı. Ama hasta bir türlü iyileşemiyordu. Olağanüstü bir çocuk olan küçük Anton Klöterjahn, hiçbir şeye aldırmadan, sonsuz bir enerjiyle yaşamdaki yerini alırken, genç anne tatlı, sessiz bir ateş içinde erir gibiydi. Dediğimiz gibi hastalık soluk borusundaydı. Soluk borusu sözcüğü, Dr. Hinzepeter’in ağzında dinleyenleri yatıştıran, sanki insana yürek rahatlığı veren bir sözdü. Ama ciğerlerde bir şey olmadığı halde, doktor daha yumuşak bir iklimde, bir sanatoryumda dinlenmenin hastalığın sa­ğaltımını hızlandırmak bakımından daha doğru olacağını duyumsamış, bundan ötesini de Einfried Sanatoryumunun ve doktorunun ünü tamam­lamıştı.</span></p>

  <p class="style12 sgc-10"><span class="sgc-26">Buraya gelişlerinin öyküsü buydu işte, merak edip soranlara Bay Klöterjahn bu öyküyü kendisi anlatıyordu. Kazancı da, midesi de sağlam olan bir adam gibi, yüksek sesli, patavatsızca, keyif­li bir konuşması vardı; kuzey kıyısı yerlileri gibi dudaklarını büzüp sözcükleri uzatıyor, ama yine de çabuk konuşuyordu. Kimi sözcükleri, sesler tabancadan çıkmış gibi fırlatıyor ve buna, yaman bir şaka yapmış gibi gülüyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Orta boylu, geniş omuzlu, güçlü kuvvetli bir adamdı. Bacakları kısaydı. Çok sarı kirpiklerle gölgelenen açık mavi gözleriyle etli, pembe bir yüzü, geniş bir burnu, ıslak dudakları vardı. Saka­lı, giyinişi tümüyle İngiliz biçemiydi. Einfried’de kalan bir İngiliz ailesiyle karşılaşınca pek sevinmiş göründü. Bu İngiliz ailesi çocukları ve eğitmenleriyle Einfried’de yalnızca başka bir yer bilmedikleri için kalıyorlardı; hasta değillerdi. Bay Klöterjahn sabahları onlarla kahvaltı ediyordu. Yemeyi içme­yi çok seven bir insandı. Yiyecek ve içeceklerden çok iyi anladığını gösteriyor, sanatoryumdakilere, evde dostları onuruna verdiği şölenleri, sunulan başlıca yemekleri anlatıyor, İsviçre’de bilinmeyen yemekleri tarif ederek eğlendiriyordu. Bunları anlatırken gözleri keyifle kısılıyor, sesi burundan geliyor, bir yandan da ağzını şapırdatıyordu. Geri kalan dünya zevklerine karşı da ilgisiz değildi. Einfried konuklarından biri, bir yazar, onu bir akşam koridorda hizmetçi kızlardan biriyle ya­kışıksız bir biçimde şakalaşırken görmüştü. Bu önemsiz, gülünç bir olaydı, ama sözü geçen yazar yüzünü tiksintiyle buruşturmuştu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn’ın karısına gelince; kocasına bütün yüreğiyle bağlı olduğu anlaşılıyordu. Ko­casının sözlerini, davranışlarını gülümseyerek iz­liyordu. Ama onun bu gülümseyişinde, kimi has­taların sağlam insanlara karşı gösterdikleri aşırı hoşgörü değil, tersine akıllı bir hastanın kendisini iyi duyumsayan insanlara karşı duyduğu içten se­vinç ve ilgi vardı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn, Einfried’de çok kalmadı. Ka­rısını buraya dek getirmişti, ama bir hafta geçince onun güvenilir ellerde olduğunu, iyi bakılacağını anladı ve artık kalmak istemedi. Büyümekte olan çocuğu, gelişen işi gibi önemli görevler onu geri çağırıyordu. Bu görevler onu geri dönmeye, karısını burada en iyi bakıma bırakmaya zorluyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Birkaç haftadır Einfried’de bulunan yazarın adı Spinell’di. Detlev Spinell, tuhaf bir insandı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Otuz yaşlarında, iri yarı, kahverengi saçlı bir adam düşünün. Şakakları iyice kırlaşmıştı; ama yuvarlak, beyaz, hafifçe şişkin yüzünde hiç sakal izi yoktu. Hayır tıraştan değil, tıraştan olsa anlaşı­lırdı. Yumuşak, kırışık, çocuk görünüşlü bir yüzü vardı; yer yer ayva tüyleriyle kaplıydı, bu ayva tüyleri çok tuhaf görünüyordu. Gözleri sarı ela, bakışları tatlıydı, burnu yassı ve biraz etliydi. Ay­rıca Bay Spinell’in Romalılara benzeyen köşeli bir üst dudağı, büyük dört köşe dişleri vardı. Ayakları da görülmemiş derecede büyüktü. Sarsak hasta­lardan biri, ona alay ve küçümsemeyle “Bücür” adını takmıştı; ama bu, ona uymayan kötü bir addı. İyi, modaya uygun giyiniyordu; uzun siyah ceket, renkli, kumlu yelek.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell girişken değildi, hiç kimseyle ah­baplık etmiyordu, ama kimi zaman candan, in­sancıl, coşkun yaradılışlı bir adam olabiliyordu. Güzel bir şeyin; örneğin birbirine uyan renklerin, eski bir vazonun ya da akşam güneşinin ışıkla­rında yüzen dağların karşısında coşuveriyordu. “Aman ne güzel!” diye başını yana eğiyor, omuz­larını kaldırıyor, ellerini açıyor, ağzını burnunu büzerek “Tanrım, bakın ne güzel!” diyordu. Böy­le anlarında, erkek ya da kadın, kim olursa olsun en kibar konukların bile boynuna sarılacak denli coşuyordu.</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazdığı kitap hep masanın üstünde dururdu, bu kitabı odasına giren herkes görebilirdi. Orta büyüklükte bir romandı, kabı karmakarışık resimlenmiş, kahve süzgecine benzer bir kâğıda basılmıştı. Sözcükleri gotik kiliselere benziyordu. Bayan Osterloh bu romanı kendisini sıkmadan çeyrek saatte okumuş, korkunç can sıkıcı diye­mediği için “Çok hoş,” demişti. Olay çağdaş-ötesi salonlarda, zengin kadınların odalarında geçiyor­du. Odalar ve salonlar; goblen halılar, eski biçem mobilyalar, değerli porselenler, pahalı kumaşlar ve her biri bir sanat başyapıtı olan biblolarla doluy­du. Kitapta bu eşyanın betimlenmesine çok önem verilmişti. İnsan okurken, her an Bay Spinell’in “Ne güzel! Aman Tanrım, nasıl da güzel!” dediği­ni görür gibiydi. Bu kitaptan başka kitaplar yaz­madığına da ayrıca şaşmak gerekirdi; çünkü yazı yazmaktan çok hoşlanıyordu. Günün birçok saa­tini odasında yazı yazarak geçiriyor, postaya gün­de hiç olmazsa iki mektup veriyordu. İşin şaşırtıcı ve gülünç yanı, gönderdiği bunca mektuba karşı­lık kendisine pek az mektup gelmesiydi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, yemek masasında Bayan Klöterjahn’ın karşısında oturuyordu. Yan yapının ilk katında, herkesin bir arada yemek yediği bü­yük salona ilk akşam biraz geç gelmiş, alçak sesle herkesi birden selamlayarak yerine geçmişti. Dok­tor Leander, onu yeni gelenlere, pek de resmiliğe kaçmadan tanıttı. Bay Spinell hafifçe eğildi, sonra biraz utanarak yemeğine başladı. Çatal ve bıçağı çok etkili bir biçimde kullanıyordu. Giysisinin sımsıkı kollarından görünen elleri büyük, beyaz ve güzel biçimliydi. Sonradan utangaçlığı geçti, rahatça, hiç çekinmeden Bay Klöterjahn ile karı­sını incelemeye başladı. Yemek boyunca Bay Klöterjahn ona Einfried’in yeri ve iklimiyle ilgili kimi şeyler sordu, Bayan Klöterjahn da sevimli haliyle bu sorulara karıştı. Bay Spinell soruları saygıyla yanıtladı; sesi yumuşak ve tatlıydı. Yalnızca dişleri diline engel oluyormuş gibi tutuk konuşuyordu.</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yemekten sonra dinlenme salonuna geçildi. Dr. Leander yeni gelenlere ayrı bir ilgiyle, “Afiyet</span> <span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">olsun” derken, Bayan Klöterjahn sofrada karşısın­da oturanı sordu: “Bu beyin adı neydi? Spinelli mi? İyi anlayamadım!”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Spinell.. Spinelli değil efendim. Hayır İtal­yan değil. Benim bildiğim kadarıyla, Lembergliymiş.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn da “Ne söylemiştiniz? Bir yazar mıydı? Yoksa başka bir meslekten mi?” diye sor­du, elleri rahat İngiliz pantolonunun ceplerindeydi, kulağını Dr. Leander’e uzatmıştı, söylenenleri dinlerken kimilerinin yaptığı gibi ağzını açıyor­du.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Leander: “Evet, sanırım yazıyor..” yanı­tını verdi, “Bir kitap yayımladı sanırım; sanırım romanımsı bir şey.” Bu yinelenen sanırımlar Dr. Leander’in yazar hakkında iyi bir düşüncesi olma­dığını, sorumlu bir duruma düşmek istemediğini anlatıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, “Ama bu çok ilginç!” dedi. Şimdiye dek hiç bir yazarla karşılaşmamıştı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Leander, “Evet,” dedi, “Oldukça ünlü bir yazarmış.. “ Bundan sonra yazardan konuşulmadı artık.</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ama daha sonra, yeni konuklar oturma salo­nundan çıkıp Dr. Leander de odadan giderken, Bay Spinell onu durdurdu:</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Bu karı kocanın adı neydi, Tanrı aşkına? Hiç­bir şey anlayamadım,” dedi; Dr. Leander, “Klöterjahn,” deyip yürüdü.</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell yine sordu: “Adamın adı nedir?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Leander, “Klöterjahn,” diye yineledi ve yü­rüdü. Yazara değer vermiyordu pek.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn’ın ülkesine döndüğünü söylü­yorduk, değil mi? Evet, o yine Baltık Denizi kı­yısına, işlerinin başına döndü. Orada, annesinin soluk borusunun hastalanmasına, birçok üzüntü­ye yol açan kaygısız, tosun oğluyla birlikte şimdi. Genç karısı Bayan Klöterjahn da Einfried’de kal­dı. Kent meclisi üyesinin eşi Bayan Spatz, yaşlı bir dost olarak onunla arkadaşlığa başladı. Ama bu arkadaşlık Bayan Klöterjahn’ın öteki hastalarla, örneğin Bay Spinell ile ahbaplık etmesine engel olmadı. Yazarın genç kadına daha ilk günden çok candan bir ilgi göstermesi herkesi şaşırttı; şimdi­ye dek hiç kimseyle arkadaşlık etmemişti çünkü. Bayan Klöterjahn sıkı bir izlenceyle yüklü gün­lerinin boş saatlerinde yazarla konuşmaktan çok hoşlanıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, genç kadına sonsuz bir saygı ve özenle sokuluyor, sesini özellikle alçaltarak konu­şuyordu. Öyle ki, kulağından hasta olan Bayan Spatz, yazarın sözlerini hiç anlamıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, genç kadının nazlı bir gülüşle yas­landığı koltuğa ayaklarının ucuna basarak yaklaşı­yor, bir iki adım ötede duruyor, hafifçe öne doğru eğilerek, biraz tutuk ve iç çeker gibi, alçak sesle, inandırıcı bir biçimde konuşuyordu. Bu güzel kadının yüzünde en küçük sıkıntı ve yorgunluk izi görünce, hemen çekilip gitmeye hazır bir hali vardı. Ama Bayan Klöterjahn’ın hiçbir zaman canı sıkılmıyordu. Yazarın yanlarında oturmasını istiyor, ona sorular soruyor, sonra gülümseyerek merakla dinliyordu. Yazar genç kadına şimdiye dek hiç duymadığı eğlenceli ve tuhaf şeyler anlatıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Einfried’de niçin bulunuyorsunuz? Size ne bakımı yapıyorlar, Bay Spinell?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ne bakımı mı? Bana biraz elektrik sağaltımı yapıyorlar. Ama bu konuşulmaya değmez. Burada niçin bulunduğumu size anlatayım Sayın Bayan. Burası sessiz bir yer de ondan.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn’ın karısı, “Yaa..” diye elini çe­nesine dayadı, abartılı bir ilgiyle ona döndü.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet efendim, Einfried ampir biçeminde bir köşktür; bana söylediklerine göre eskiden bir sa­ray, bir yazlık köşkmüş. Bu yan yapılar sonradan yapılmış, ama asıl yapı eski ve gerçektir. Öyle anlar olur ki, bu ampiri çevremde duyumsamak isterim. Kendimi iyi duyumsamam için buna ge­reksinmem vardır. Bu eşya, bu düz hatlı masalar, koltuklar, kanepeler arasında insan kendini çok rahat ve yumuşak duyar elbet. Bu aydınlık ve sert­lik, bu soğuk, tatsız yalınlık bana gurur verir, beni</span> <span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">dengeler Sayın Bayan. Zamanla içimde bir temiz­lenme ve yenilenme, bir olgunlaşma olur, ahlak bakımından yükseldiğimi duyumsarım.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, “Tuhaf bir şey,” dedi, “Ama kendimi zorlayınca sizi anlıyorum.”</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bunun üzerine Bay Spinell, kendisini anlama­nın herhangi bir zorlamaya değeceğini söyledi, gülüştüler. Bayan Spatz da güldü ve yazarın an­lattıklarını tuhaf buldu, ama o anladığını söyle­medi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Oturma odası geniş ve güzeldi. Yanda bilardo salonuna açılan beyaz boyalı, yüksek kapı her za­man açık duruyordu. Bilardo salonunda bacakları inmeli beylerle öteki hastalar vakit geçiriyordu. Öbür yanda büyük, camlı bir kapıdan geniş bal­kon ve bahçe görünüyordu. Bu kapının yanında bir piyano vardı. Şeker hastası general, yeşil çuha örtülü bir oyun masasında whist oynuyordu. Ka­dınlar kitap okuyor, elişi yapıyorlardı. Salon bir kömür sobasıyla ısınıyordu, ama yanmış odun taklidi ateş kırmızısı kâğıtlarla dolu güzel şömine­nin önünde de rahat söyleşi köşeleri vardı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, “Erkencisiniz, Bay Spinell,” dedi. “Sizi birkaç kez sabahleyin yedi buçukta dı­şarı çıkarken gördüm.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Erkenci mi? Ah, bu benden çok uzak efen­dim. Konu şu: Erken kalkıyorum; çünkü aslında çok uykucu bir insanım.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Bunun anlamını açıklamalısınız, Bay Spinell!” Bayan Spatz da bu konunun açıklanmasını istiyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Dinleyin: Bir insan erkenciyse, bence erken kalkması gerekli değil. Vicdan, Sayın Bayan.. Vic­danla başbaşa kalmak kötü bir şey. Ben ve benim gibiler, bütün ömrümüzü yaşamı kandırmak, kü­çük, kurnaz oyunlar oynamak için harcarız. Biz gereksiz, yararsız varlıklarız. Ben ve benim gibiler, birkaç iyi saat dışında, yararsızlığımızı düşünerek hastalanır, yaralanırız. Yararlı şeylerden nefret ede­riz, çirkin ve kaba buluruz. İnsan gereğine inandığı bir gerçeği nasıl savunursa, biz de bu gerçeği öyle savunuruz. Ama yine de kötü düşüncelerle kemiriliriz; bir damla sağlam yanımız kalmaz. Bu kemirilişe iç varlığımızın biçimi, dünya görüşü­müz, çalışma yöntemimiz de eklenince.. durum büsbütün kötüleşir. Neyse ki birtakım küçük, hafifletici, yatıştırıcı önlemler var; bu önlemler de olmasaydı, yaşam büsbütün güçleşir, dayanılmaz olurdu. Yaşamımızı sıkı sağlık kurallarına göre düzenlemek, belirli şeyleri yapmak, kimileri için büyük bir gereksinmedir. Erken kalkmak, acıma­sızca uyanmak, soğuk bir duş yapmak ve dışarıda karlarda bir gezinti. Bu bizim bir saat için ken­dimizden hoşnut olmamızı sağlar belki. Kendimi bıraksam, inanın bana, öğleye kadar yatabilirim. Erken kalkmam düpedüz sahteciliktir.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yok canım, niçin sahtecilik olsun Bay Spinell? Ben buna benliğine egemen olmak derim. Öyle değil mi, Bayan Spatz?” Bayan Spatz da bunu benliğe egemen olmak diye kabul ediyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sahtecilik ya da benliğe egemen olmak, Sayın Bayan! Hangisini isterseniz. Ama ben o denli acı bir biçimde doğrucuyum ki.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Doğru. Sanırım çok acı duyuyorsunuz.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, Sayın Bayan, çok acı çekiyorum.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Hava iyi gidiyordu. Dağlar, sanatoryum ve bahçe beyaz, sert, temiz, rüzgârsız ve duru bir don, göz kamaştırıcı bir aydınlık, uçuk mavi bir gölge içinde uzanıyordu. Işıkların titreştiği, kris­tallerin dans eder gibi göründüğü gökyüzünün aydınlık, pürüzsüz bir maviliği vardı. Bugünlerde Klöterjahn’ın karısı iyiceydi, ateşi yoktu, hemen hemen hiç öksürmüyordu, tiksinti duymadan yemek yiyebiliyordu. Doktorun dediği gibi çoğu kez saatlerce, balkonda soğuk güneşte oturuyor­du. Örtüler ve kürklere sımsıkı sarılarak, soluk borusuna yararı olsun diye temiz ve buzlu hava­yı umutla içine çekiyordu. Kimi zaman o böyle otururken, Bay Spinell de arkasında kalın giysiler, ayaklarına düşlemsel bir büyüklük veren kürklü ayakkabılarla bahçede dolaşırdı. Dikkatli adımlar­la, gergin, edalı kol devinimleriyle karlar üzerinde yürür; balkona yaklaşınca Bayan Klöterjahn’ı say­gıyla selamlar, söze başlamak için birkaç basamak çıkardı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Bu sabah gezintimde güzel bir kadına rastla­dım. Tanrım, ne güzel kadındı!” diye başını yana yaslar, ellerini uzatırdı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sahi mi, Bay Spinell? Haydi, onu bana anla­tın!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Hayır, anlatamam. Ya da size ancak yanlış bir betimlemesini yapabilirim. Kadını, yanından ge­çerken şöyle bir gördüm; gerçekten görmüş değilim. Ama görebildiğim kadarı bile, düş gücümü işletmeye, bu kadından güzel bir anı saklamaya yetti. Tanrım, o ne güzellikti!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn güldü: “Siz güzel kadınlara böyle mi bakarsınız, Bay Spinell?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, Sayın Bayan, bu sizin yüzünüze kabaca, gerçek bir istekle bakıp yanlış bir izlenim edin­mekten daha iyi yöntemdir.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Gerçek istek.. tuhaf bir sözcük. Tam bir yazar sözcüğü Bay Spinell! Ama bu sözcüğün beni çok etkilediğini bilmenizi isterim. Benim anlayama­dığım bir şeyler saklı bu sözcükte; bağımsız, özgür bir şey; dahası, gerçekten saygı isteyen bir şey. Bu sözcükle elle tutulandan daha başka, daha ince ve güzel şeylerin varlığını anlıyorum.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, sesi sevinçle dolarak yumruklarını salladı, coşkulu bir gülüşle çürük dişlerini göster­di: “Ben yalnızca bir yüz biliyorum,” dedi. “Bu yüzün soylu gerçeğini benim düşlemimle düzelt­mem büyük bir günah olurdu. Bu yüzü dakika­larca, saatlerce, ömrüm boyunca seyretmek, onun güzelliğinde yitip bütün dünyayı unutmak ister­dim.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, evet, Bay Spinell, yalnızca Bayan Osterlohun kepçe gibi kulakları var.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell sustu, yerlere dek eğilip selam ver­di. Doğrulduğu zaman hüzün ve utanç dolu göz­leriyle genç kadının saydam alnına, bu tertemiz alnı hastalıkla gölgeleyen ince, soluk mavi damar­cığa bakıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Klöterjahn’ın karısı, yazar için, “Tuhaf adam, çok şaşırtıcı bir insan!” diye düşünüyordu. Genç kadının düşünmek için çok zamanı vardı aslında. Belki hava değişikliğinin etkisi geçtiği için, belki de başka bir şey dokunduğu için sağlığı bozul­muştu. Soluk borusuna dikkat etmesi gerekiyor­du; kendisini çok zayıf duyumsuyordu; yorgun ve iştahsızdı, ateşi de eksik değildi. Dr. Leander ona sıkı bir dinlenme, sessizlik ve dikkat salık ver­di. Böylece yatmadığı zamanlar, yanında Bayan Spatz olduğu halde, kucağında işlemediği bir işle sessizce oturuyor, şunu bunu düşünüyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Evet, düşünceleri hep bu tuhaf Spinell’in çev­resinde dönüyordu. İşin tuhafı, ne kendini, ne de Spinell’in kişiliğini düşünüyordu. Spinell onda tuhaf bir merak, şimdiye dek kendi varlığı için duyumsamadığı bir ilgi uyandırmıştı. Bir gün ko­nuşurken, şöyle demişti: “Hayır, kadınlar bilmece gibi varlıklardır. İnsan onları çok iyi tanıdığını sansa bile yine de önlerinde durup şaşırmaktan kendisini alamıyor. Kadınlar üstün varlıklar, ne­şeli varlıklar, kokudan bir resim, bir masal varlığı onlar. Ve bu kadın ne yapar? Gider kendini ya bir cambazhane devine ya da bir kasaba teslim eder. Bu kasabın koluna girer, başını onun omzuna yaslar ve sanki bu gördüğünüz şeyi anlamak için yorun kafanızı bakalım! Demek ister gibi kurnaz kurnaz gülümser. Biz de gerçekten kafamızı yo­rarız.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Klöterjahn’ın karısı, bu konuşmayı tekrar tek­rar düşünmüştü.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Başka bir gün de, ikisi arasında, Bayan Spatz’ı çok şaşırtan şöyle bir konuşma olmuştu:</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Soyadınızı öğrenebilir miyim, efendim? (Ama soyadını biliyordu.) Asıl soyadınız nedir sizin?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Soyadımın Klöterjahn olduğunu bilmiyor musunuz, Bay Spinell!”</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, biliyorum, ama kabul etmiyorum. Ben sizin kızlık soyadınızı öğrenmek istedim. Size Ba­yan Klöterjahn diyenin dayağı hak ettiğini kabul edecek kadar insafınız olmalı.”</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın bu söze öyle içten güldü ki, kaşı­nın üstündeki mavi damarcık korkunç bir biçim­de belirdi; ince, nazlı yüzü insanın içine dokunan yorgun, üzgün bir görünüm aldı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yok, Tanrı göstermesin Bay Spinell! Niçin dayağı hak etsin? Klöterjahn sizin için bu denli korkunç bir ad mı?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, Sayın Bayan, bu adı ilk duyduğum an­dan beri nefret ediyorum. Gülünç ve umutsuz­luğa düşecek denli çirkin bir ad. Gelenekleri, kocanızın adını size verecek denli ileri götürmek barbarlık ve alçaklıktır.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Peki Eckhof nasıl? Eckhof daha mı güzel? Ba­bamın adı Eckhoftur.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“O, bakın, Eckhof bambaşka! Eckhof adında bir sanatçı bile vardır. Eckhof güzel. Yalnızca ba­banızdan söz ettiniz. Ya anneniz?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Annem ben çok küçükken öldü.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yazık. Bana biraz daha kendinizden söz eder misiniz; bunu rica edebilir miyim? Yorulursanız anlatmayın. Konuşmadan oturun, ben size geçen günkü gibi yine Paris’i anlatırım. Ama çok yavaş konuşabilirsiniz belki, fısıldarsanız anlattıklarınız daha da güzel olur. Bremen’de doğmuştunuz, de­ğil mi?”</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bu soruyu sessizce, sanki fısıldayarak sormuş­tu. Bremen eşsiz, içinde sonsuz serüvenler yaşanabilen, gizli güzelliklerle dolu bir kentmiş de, ora­da doğmak insana gizemli bir soyluluk verirmiş gibi, yüzünde sonsuz bir saygı vardı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn elinde olmadan, “Evet, dü­şünün, ben Bremende doğdum,” dedi.</span></p>

  <p class="style12 sgc-15"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazar, “Oraya bir kez gitmiştim,” diye atıldı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Tanrım, Bremen’de bulundunuz demek? Dinleyin Bay Spinell, sanırım Tunisle Spitzberg arasını görmüşsünüzdür!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">O, “Evet, Bremen’e gitmiştim,” diye yineledi. “Akşam üstü birkaç saat için. Eski, dar bir sokak anımsıyorum. Saçaklarının üstünde eğri büğrü, garip bir ay parlıyordu. Orada şarap ve küf kokan bir bodrum lokaline gittim. Bu hiç unutmadığım bir anıdır.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Öyle mi? Bu sokak neredeydi acaba? Ben de</span> <span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">böyle kurşuni damlı, sofası gıcırdayan, beyaz lake trabzanlı, eski bir tüccar evinde doğdum!”</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazar bir an duraklayarak sordu: “Demek ba­banız tüccar?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, ama aynı zamanda, yo, ondan da önce, bir sanatçı.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sahi mi? Ne tür bir sanat yapar?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Keman çalar. Ama bu söz, pek bir şey anla­tamaz size. Önemli olan onun çalışıdır, Bay Spinell! Onun çaldığı ezgileri hiçbir zaman gözyaşlarım yanaklarımı yakmadan dinleyemedim. Bana inanmazsanız.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“İnanıyorum! Ah, hem de nasıl inanıyorum.. Söyleyin bana, aileniz eski bir aileydi, değil mi? Bu kurşuni evde birçok kuşak doğmuş, yaşamış olmalı.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet. Ama bunları niçin soruyorsunuz?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sıradan ve kuru görenekleri olan bir kuşağın son günlerine doğru ailesini sanatla yücelttiği, ona soyluluk kazandırdığı çok görülmüştür de ondan..."</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Öyle mi? Evet, babam kendisine sanatçı adı veren ve bu yüzden ekmek yiyenlerin birçoğundan daha iyi bir sanatçıdır. Ben yalnızca biraz piyano çalarım. Şimdi onu da yasak ettiler. Ama eskiden, evde çalardım. Babamla birlikte çalardık. Böyle işte, o yılların tatlı anısını hâlâ yaşarım. Özellikle bahçeyi, evin arkasındaki bahçemizi.. Her yanını otlar bürümüştü; yıkık, yosunlu duvarlarla çevril­mişti; bu yıkıntı durumunda büsbütün güzeldi. Ortada süsenle sarılmış fıskiyeli bir havuz vardı. Yazın arkadaşlarımla birlikte saatlerce bu havuzun başında otururduk.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ah ne güzel! Oturur şarkı söylerdiniz değil mi?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Hayır, çok zaman yün örerdik.. “</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Daha? Daha?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Örgü örer, konuşurduk. Altı arkadaşım ve ben.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, bütün yüzü gerilerek bağırdı: “Ah, ne güzel!”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Bunda bu denli güzel olan nedir, Bay Spi</span><span class="sgc-26">nell?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sizden başka altı arkadaşınızın oluşu. Siz on­lardan değildiniz. Siz onların kraliçesiydiniz. Saç­larınızın üstünde gözle görülmeyen, ama duyumsanan altın bir taç pırıldıyordu.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yok, saçma, taca benzer hiçbir şey yoktu.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Vardı, gizli gizli parlıyordu. O zaman siz ayrı­mında olmadan ben o çalılıkların arkasında dursaydım, bu tacı saçlarınızın arasında görürdüm.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Orasını Tanrı bilir. Ama siz çalılıkların arasın­da değildiniz. Tersine, orada bir gün babamla bir­likte duran insan şimdiki kocamdı. Konuştukları­mı dinlemiş olmalarından çok korkmuştum.. “</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Demek kocanızla orada tanıştınız?”</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, neşeyle, “Evet, orada.. “ dedi, gülerken kaşının üzerindeki ince mavi damar yine belirdi: “Bir iş için babama gelmişti, ertesi gün yemeğe çağrıldı, üç gün sonra da beni istedi.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sahi mi! Her şey bu denli çabuk mu oldu?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet.. Ama sonra oldukça yavaş gitti. Babam bu işi pek istemiyordu çünkü. Düşünmek için uzun bir süre istedi. Önce beni yanından ayırmak</span> <span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">istemiyordu; sonra da birçok kuruntusu vardı. Ama.. “</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ama?.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın güldü, “Ama ben istiyordum,” dedi; mavi damarcık yine hastalıklı bir biçimde nazlı yüzünü değiştiriverdi.</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yaaa. Demek bu işi siz istediniz?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, ben çok kesin bir istek gösterdim ve gördüğünüz gibi..</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, gördüğüm gibi?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Öyle ki, sonunda babam razı olmak zorunda</span></p>

  <p class="style17 sgc-16"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">kaldı.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ve böylece siz de babanızı, evinizi, otların bürüdüğü bahçeyi, fıskiyeli havuzu, altı arkadaşınızı bırakıp Bay Klöterjahnla birlikte gittiniz.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, onunla gittim. Söyleyişinizde dinsel bir hava, sanki İncil havası var, Bay Spinell! Evet, her şeyi bırakıp gittim, bunu doğa da böyle istiyor.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, doğa da böyle istiyor.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Sonra, bu benim mutluluğumu ilgilendiren bir şeydi.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Elbette.. ve işte, mutlu oldunuz.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Mutluluğu, küçük Anton’u, oğlumuzu getir­dikleri zaman duyumsadım. Sağlıklı ciğerleriyle sesi çıktığınca bağırıyordu.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Küçük Anton’un sağlığını sizden çok dinle­dim Bayan; o denli sağlıklı bir çocuğa az rastlanır sanırım.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, çok sağlıklı bir çocuktur; tıpkı kocama benzer.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ya.. Demek işler böyle oldu. Şimdi adınız Eckhof değil artık; Klöterjahn.. Küçük, gürbüz bir Anton’unuz var. Biraz da soluk borunuzdan hastasınız.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, siz de çok gizemli bir insansınız, Bay Spinell; bunu size kesin olarak söyleyebilirim.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yanlarında bulunan Bayan Spatz da, “Doğru” diye onayladı, “Tanrı belamı versin ki siz gizemli bir adamsınız!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ama yine de Klöterjahn’ın karısı bu konuşma­yı içinden birçok kez düşündü. Aslında ne denli boş ve saçma olursa olsun, genç kadının yazarı düşünmesi için böyle pek çok neden vardı. Sağ­lığını bozan, onu etkileyen, belki de bu düşün­celerdi. Günden güne zayıflıyor, ateşi artıyordu. Bu ateşte genç kadın tatlı bir dinleniş, düşünceli, kendinden hoşnut, biraz da düşlem kırıklığına uğ­ramış bir duyguya kapılıyordu. Yatakta yatmadığı zamanlar, Bay Spinell sonsuz bir dikkatle, büyük ayaklarının ucuna basarak yanına yaklaşır, bir iki adım geride durup bir ayağını arkaya atarak eğilir, saygı dolu bir sesle konuşarak onu bu dünyadan uzaklara, seslerin, maddenin yetişemeyeceği bir evrene, bulutların üzerine götürürdü.. İşte bu an­larda kocasının sözlerini, “Dikkat Gabriele, dik­kat meleğim, ağzını açma” deyişini düşünür, bu sözleriyle onun kaba ama iyi niyetli düşüncelerle sırtına vurduğunu duyumsardı. Ama sonra hemen bu düşünceden uzaklaşır, Bay Spinell’in bulutlar üzerinde hazırladığı yatakta rahatça dinlenirdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bir gün, hiçbir başlangıç yapmadan, yazarla genç kızlığı üzerine yaptıkları konuşmaya döndü:</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Demek böyle, Bay Spinell? Bahçede olsaydı­nız tacı görecektiniz, öyle mi?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazar, üzerinden iki hafta geçtiği halde, bu sözlerle ne demek istendiğini hemen anladı ve coşkulu sözlerle ona, bir zamanlar altı arkadaşıy­la fıskiyeli havuzun başında otururken saçlarında parlayan tacı kesinlikle görmüş olacağını anlattı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Birkaç gün sonra, hastalardan biri genç kadı­na, incelik olsun diye küçük Anton’un sağlığını sordu. Genç kadın, yanında duran Spinell’e kır­gın bakışlarla baktı; biraz canı sıkılarak. “Teşek­kür ederim, oğlumun sağlığı nasıl olur? Oğlum da, kocam da çok iyiler,” diye yanıt verdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Şubat sonunda, geçen günlerden daha açık, daha aydınlık bir gün, Einfried’de sonsuz bir sevinç havası vardı. Kalp hastaları coşkuyla ko­nuşuyor, şeker hastası general, bir delikanlı gibi cıvıldıyordu. İnmeli hastalar da sevinçten deliye dönmüşlerdi. Ne olmuştu? Hep birlikte bir kızak partisi yapılacak, çıngırak sesleri, kamçı şaklamalarıyla dağlara gidilecekti. Doktor Leander hasta­larını eğlendirmek için böyle bir gezintiye karar vermişti.</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ağır hastalar sanatoryumda kalacaklardı do­ğallıkla. Zavallı ağır hastalar! Herkes birbirine işaret ediyor, onlara bu gezintiyi duyurmamaya çalışıyorlardı. Böylece başkalarına acımanın, dik­kat etmenin zevkini de tadıyorlardı. Ama kimileri de bu gezintiye isteyerek katılmıyorlardı. Bayan Osterloh’un özrü vardı doğallıkla. Onun gibi işi gücü çok bir insanın kızak partisi düşünmeye zamanı olmazdı. Onun sanatoryumda bulun­ması, işlerin yürümesi için ilk koşuldu; kısaca, o Einfriedde kalacaktı. Ama Klöterjahn’ın karısı da Einfried’de kalmak istediğini söyleyince herkesin neşesi kaçtı. Temiz havada yolculuk yapmanın iyi geleceğini ileri sürerek Doktor Leander gelmesi için epeyce üsteledi, ama Bayan Klöterjahn git­mek istemedi; başının ağrıdığını, kendisini yor­gun duyumsadığını söyledi. Herkes bu bahane­yi kabul etmek zorunda kaldı. Şakacı ve nükteci bir hasta, fırsatı kaçırmadı, “Dikkat edin, şimdi Cüce de gelmeyecektir,” dedi. Dediği de oldu: Bay Spinell, o gün öğleden sonra çalışacağını söy­ledi. Kuşkulu davranışları için çalışmak sözcüğü­nü kullanmaktan pek hoşlanırdı. Kaldı ki onun gelmeyişi kimsenin de umurunda değildi. Kızak tuttuğundan, Bayan Spatz da genç arkadaşlarıyla birlikte kalacaktı; buna da kimse üzülmedi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Saat on ikide verilen öğle yemeğinden sonra, kızaklar Einfriedin önüne geldi. Kalın giyinmiş hastalar kümeleşmişler, telaş, merak ve heyecanla bahçede dolaşıyorlardı. Klöterjahn’ın karısı da Ba­yan Spatz’la birlikte onların gidişlerini görmek için balkona açılan camlı kapının önünde duruyordu. Bay Spinell de odasının penceresindeydi. Yolcula­rın şakalar ve kahkahalarla en iyi yerleri kapmaya çalışmalarını; Bayan Osterloh’un boynundaki til­ki kürküyle, yemek sepetlerini yerleştirmek için kızaktan kızağa seğirtişini; Doktor Leander’in ba­şında kürk kasketi, parlak camlı gözlüğüyle her şeyi son bir kez gözden geçirdikten sonra kızağa binip yola çıkma işaretini verişini seyrediyorlar­dı. Atlar yola düştü; birkaç kadın, çığlığı basıp arka üstü yuvarlandılar, çıngıraklar çaldı, kırbaç­lar şakladı. Bayan Von Osterloh kapının önünde durup yolcuların kızakları dönemeçte yitinceye, neşeli gürültüler uzaklaşıncaya dek mendiliyle selamladı. Sonra bahçeden geçerek içeriye, işleri­nin başına gitti. Camlı kapıdaki kadınlar da içeri çekildiler; Bay Spinell de aşağı yukarı aynı anda, penceresinden ayrıldı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Einfried sessizlik içindeydi. Yolcuların akşam olmadan dönmeleri beklenemezdi. Ağır hasta­lar odalarında yatıp acı çekiyorlardı. Bayan Klöterjahn ile arkadaşı da kısa bir gezintiden sonra odalarına döndüler. Bay Spinell odasında kendi işleriyle uğraşıyordu. Saat dörde doğru, iki kadına yarımşar kilo süt verildi. Bay Spinell de hafif bir çay içti. Biraz sonra Bayan Klöterjahn bitişik oda­nın duvarını vurarak, “Aşağıya, salona gelir misiniz, Bayan Spatz? Odamda sıkıldım artık,” diye sordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Spatz, “Hemen gelirim, canım!” dedi. “İzin verirsen ayakkabılarımı giyeyim. Biraz uzan­mıştım da.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Tahmin edileceği gibi salonda kimsecikler yoktu. Kadınlar şöminenin başına oturdular. Ba­yan Spatz çiçekli bir örtü işliyordu. Klöterjahn’ın karısı da biraz yün ördü, ama sonra örgüsünü kucağına bıraktı, gözleri oturduğu koltuğun üze­rinden boşluğa daldı, düşlemler kurmaya başladı. Bir aralık bir şeyler mırıldandı; ama Bayan Spatz hiçbir şey anlamadı, “Ne dedin?” diye sordu; genç kadın tümceyi yinelemek için kendisini zorladı; ama Bayan Spatz yine bir şey anlamadı. Tam bu sırada koridorda ayak sesleri duyuldu, kapı açılıp içeri Bay Spinell girdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazar, Bayan Klöterjahn’a bakarak tatlı bir ses­le, “Rahatsız ediyor muyum?” diye sordu. İncelik­li bir tavırla öne doğru eğilmişti.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın, “Niçin rahatsız olalım?” diye ya­nıt verdi. “Önce bu odaya herkes girebilir; sonra siz bizi niçin rahatsız edesiniz?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell bu sözlere ne diyeceğini bilemedi; çü­rük dişlerini göstererek güldü. Sıkılgan adımlarla kadınların önünden geçip camlı kapıya gitti, dur­du; yalnızca kabalık etmiş, onlara arkasını dön­müştü. Sonra hafifçe onlara doğru döndü, ama hâlâ bahçeye bakıyordu. “Güneş battı, gökyüzü kapanıverdi; hava kararıyor,” dedi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, “Gerçekten de öyle, her yer gölgelendi. Bizim yolcular kara tutulacaklar. Dün bu vakitler her yer aydınlıktı; şimdiyse karanlık basıyor,” dedi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, “Ah,” dedi, “bu kadar aydınlık haftalardan sonra bu karanlık gözü dinlendiriyor. Güzeli ve çirkini aynı biçimde aydınlatan güneşe, sonunda kendisini biraz olsun örttüğü için teşek­kür ediyorum ben!”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Güneşi sevmez misiniz, Bay Spinell?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ressam olmadığım için sevmem. Güneşsiz daha içli olur insan. Bu şimdiki, kurşuni bir bulut yığını. Belki de yarın hava lodos olacak. Siz de bu karanlıkta iş işlemeseniz iyi olur, Sayın Bayan.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Hiç üzülmeyin. İşlediğim yok aslında. Ama bu can sıkıntısından nasıl kurtulmalı?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, piyanonun önündeki koltuğa oturmuş, kolunu da piyanonun kapağına koy­muştu.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Müzik!” dedi. “Şimdi biraz müzik dinleyebilseydim!.. Amerikalı ailenin çocukları kimi zaman zenci şarkıları söylüyorlar, bütün duyduğumuz</span></p>

  <p class="style2 sgc-16"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">bu!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Dün akşam üzeri Bayan Osterloh da ivedi ivedi kilise çanlarını çaldı.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, rica edercesine ayağa kalkarak, “Siz de piyano çalıyorsunuz..” dedi. “Bir zamanlar babanızla birlikte her gün çalardınız.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet Bay Spinell, bir zamanlar çalardım. Fıs­kiyeli havuz zamanını biliyorsunuz ya.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Bugün de çalın, bize birkaç ezgi dinletin. Müziğe nasıl da susadım bilseniz.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Aile doktorumuzla Dr. Leander piyano çal­mamı kesin olarak yasak ettiler, Bay Spinell.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Onların hiçbiri burada değil şimdi. Biz özgü­rüz. Siz özgürsünüz, Sayın Bayan! Yalnızca birkaç ezgi çalın!”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Hayır Bay Spinell; çalmayacağım. Kimbilir benden ne olağanüstülükler bekliyorsunuz? İnanın, hepsini unuttum. Ezbere hiçbir şey çalamam.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Öyleyse bu hiçbir şeyi çalın! Bundan başka, burada piyanonun üstünde notalar da var. Yoo, bu bir şey değil, ama şurada duran Chopin.”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Chopin mi?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, nocturne.. Şimdi yalnızca benim mum­ları yakmam eksik.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Çalacağımı sanmayın, Bay Spinell! Çalmam yasak. Ya bana zarar verirse?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell hiçbir şey söylemiyor, büyük ayak­ları, uzun siyah ceketi, kır saçlı, renksiz, sakalsız başıyla, kollarını yanına sarkıtmış bir halde piyanonun mumları arasında duruyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Sonunda yavaşça “Artık rica etmeyeceğim,” dedi. “Dokunacağından korkuyorsanız, parmak­larınızın altında seslere çevrilmek isteyen güzelli­ği sessiz ve ölü bırakın. Siz her zaman doktorları dinlemezdiniz, hiç değilse kendinizi güzelliğe ver­meniz gerektiği zamanlar dinlemezdiniz. Fıskiyeli havuzu terk ettiğiniz, başınızdaki tacı çıkardığınız zaman, vücudunuz için böyle üzülmediniz; kor­kusuzca kararınızı verdiniz. Dinleyin.. “ Biraz durduktan sonra sesini daha da alçaltarak, konuşma­sını sürdürdü: “Şimdi piyanonun başına geçip, bir zamanlar babanızın kemanıyla sizi ağlattığı şeyleri çalarsanız, saçınızda gizli gizli pırıldayan o küçük altın tacı yeniden görebilirim belki.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın, “Gerçekten mi?” diye gülümsedi, bunu sorarken sesi kısılmıştı, öyle ki sözcüğü san­ki yarım söyledi: “Elinizdeki gerçekten Chopin’in nocturne’ü mü?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Elbette. Açık duruyor; hepsi hazır.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Öyleyse Tanrıya sığınarak onlardan birini ça­lacağım. Ama yalnızca birini, anladınız mı? On­dan sonra nasıl olsa bu size yetecek, daha çoğunu istemeyeceksiniz.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yerinden kalktı, örgüsünü bir yana koyarak pi­yanoya gitti. Notaların durduğu iskemleye otur­du, notaları karıştırmaya başladı. Bay Spinell bir iskemle çekmiş, bir müzik öğretmeni gibi onun yanına oturmuştu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn, Noc. Es-Dur, Opus 9, nu­mara 2’yi çaldı. Bir şeyler unuttuğu buysa, o zamanlar pek ustaca çalıyordu demek. Piyano orta bir piyanoydu. Ama genç kadın tuşlara dokunur dokunmaz onu zevkle çalmaya başlamıştı. Ezginin ayrıntılarında sinirli bir anlayış gösteriyor; ritmik vuruşlarda sanki olağandışı bir sevinç duyuyordu. Hem sert, hem de yumuşak bir çalışı vardı. Ezgi onun parmaklarında çok tatlılaşıyor, varlığını hoş bir çekicilikle sarıyordu. Üzerinde ilk geldiği gün­kü, tenini, ellerini inanılmaz derecede incelten, koyu renkli, sımsıkı, arabesk işlemeli kadife giy­si vardı. Çalarken yüzü değişmemişti; ama sanki dudaklarının kıyısı daha koyu görünüyordu. Par­çayı bitirince ellerini kucağına koydu, gözleri hâlâ notalardaydı. Bay Spinell de konuşmadan, kıpır­damadan oturup kaldı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn bir nocturne daha çaldı, bir daha, bir daha çaldı. Sonra kalktı, ama yalnızca piyanonun üstünden yeni notalar almak için.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell de piyanonun üzerinde duran no­taları karıştırmaya başladı. Birden anlaşılmaz bir ses çıkardı, iri, beyaz elleriyle, coşkuyla nota defterini açtı.</span></p>

  <p class="style12 sgc-9"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Olamaz! Bu olamaz!” diyordu, “Ama yanılmıyorum. Ne var biliyor musunuz? Burada duran, elimde tuttuğum nedir, biliyor musunuz?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Nedir?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell ona notayı gösterdi. Yüzü sapsa­rıydı, kitabı bıraktı, dudakları titreyerek Bayan Klöterjahn’a baktı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın “Gerçek mi? Tristan burada ne arıyor? Verin bana!” diye notayı aldı, sehpaya koy­du, ilk sayfayı çalmaya başladı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell onun yanına oturdu; ellerini diz­lerinin arasında birleştirmiş, başını eğmiş, vücu­dunu ileriye doğru uzatmıştı. Genç kadın önce insana acı veren bir ağırlıkta, her figür arasında uzun uzun duraklamalar yaparak çaldı. Özleyiş motifi, gecenin içinde, yalnızlık ve şaşkınlıkla ya­vaşça dile geliyor, soruyordu. Bir sessizlik ve bek­leyiş. Sonra yanıt veriliyor, aynı ürkek ve yalnız ezgi, ama daha açık ve daha nazlı. Sonra yeni bir sessizlik.. Ve yavaş, üstün bir sforzatoyla kalkınan özlem ve aşk motifi başlıyor, büyülü bir biçimde kavuşmaya dek yükseliyor, yavaşlıyor, çözülüyor ve ağır, acı bir sevinçle dolu gür ezgileriyle çellolar yükseliyor, şarkıyı onlar sürdürüyorlar.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Genç kadın, oldukça başarıyla zavallı piya­noda orkestrayı da canlandırmaya çalışıyordu. Yükselişlerde keman sesleri iyice işitiliyordu. Çok dikkatli bir çalışı vardı, gerekli yerlerde duruyor, kutsal bir şey karşısında bir din adamının duydu­ğu saygıya benzer bir duyguyla bütün notaların hakkını vererek çalıyordu. Ne oluyordu? İki güç, birbirinden ayrı iki varlık, istek ve coşkunlukla birbirlerine yaklaşıyor. Uvertür yükseldi ve alçaldı. Genç kadın parçayı bitirdi, ama hâlâ notalara bakıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bu arada Bayan Spatz’ın can sıkıntısı son had­dini bulmuş, yüzü karışmış, gözleri yuvalarından fırlamış, korkunç bir görünüm almıştı. Ayrıca bu müzik onun mide sinirlerine dokunuyor, güç iş­leyen midesini tehlikeye atıyordu; kadıncağız bir bungunluk gelecek diye korku içindeydi. Yavaşça, “Ben gidip yatmak istiyorum. Hoşça kalın,” deyip gitti.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Karanlık iyice basmıştı. Dışarıda kar sessizce, durmadan yağıyordu. Piyanonun iki mumu oda­ya hafif, titrek bir ışık veriyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell, “İkinci perdeyi!” diye fısıldadı. Bayan Klöterjahn sayfaları çevirip ikinci perdeye başla­dı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Boru sesleri uzaklarda dindi. Nasıl! Yoksa bu, yaprakların hışırtısı mıydı? Ya da bir çağlayanın yumuşak şıpırtısı mı? Evin ve koruluğun üzeri­ni gecenin sessizliği sarmıştı şimdi; artık hiçbir yalvarış özlemin yolunu önleyemezdi. Tanrısal giz sona eriyor. Parıltılar söndü, tuhaf bir ezgiyle ölüm motifi yavaşladı ve özlem sonsuz bir sabır­sızlıkla beyaz tülünü karanlıklar içinde kollarını açıp gelen sevgilisine doğru uçurdu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ey, sonsuzlukta birleşmenin sevinci! Yanılma üzüntüsünden kurtulmanın, zamanın ve uzamın zincirlerinden kopmanın, seninle benim kaynaşmamızın sevinci, senin ve benim tanrısal sevinci­miz! Günün aldatıcı işleri onları ayırabilir; ama büyülü içkinin gücüyle gözleri açılalı beri yalanı bağışlamasını öğrenen yüreklerini hiçbir şey alda­tamaz artık. Ölüm gecesini aşkla geçirenlere, bu tatlı gizi çözenlere gün ışığı yalnızca özlem duyurur; sonsuz, gerçek, tanrısal geceye kavuşma özlemi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Gel aşk gecesi, bize özlediğimiz, beklediğimiz unutuşu ver; bizi sevincinle sar; bu yalanlar dün­yasından, ayrılıktan kurtar! Bak son ışık söndü! Dünyadan kurtularak acının sonsuzluğu üzeri­ne gerilen o tanrısal alacakaranlıkta düşünce ve çekingenlik yiter, yalanlar biter; gözlerim sevinç içinde kapanır ve oluşun mucizesi başlar. İşte bu andan sonra, dünya benim!</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bunu Braugaenen’in “Dikkat edin!” şarkısı izliyordu. Bu şarkıda keman sesleri alabildiğine yükseliyordu.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ben hepsini anlamıyorum, Bay Spinell; bir­çoklarını yalnızca duyumsuyorum. Dünya benim ne demek?”</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell alçak sesle, kısaca açıkladı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Yaa, demek böyle. Yalnız siz bunları bu denli iyi anladığınız halde niçin çalamıyorsunuz aca­ba?”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell bu soruyu yanıtlamak istemedi; ellerini ovuşturdu, iskemlesinde biraz daha büzüldü.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Sonunda üzüntüyle, “Bu ikisi pek az bir arada olur,” dedi. “Ben çalamıyorum, siz çalmayı sür­dürün.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ve tanrısal giz ezgisinin sarhoş edici şarkıları­nı çalmayı sürdürdüler. Aşk ölebilir mi? Tristanın aşkı? Senin ve benim aşkım, Isolde? Hayır, ölümün elleri sonsuz olanlara ulaşamaz!</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Birdenbire korkunç bir şey oldu. Genç kadın piyanoyu bıraktı, elini gözüne siper edip baktı; karanlıkta iyice göremiyordu. Spinell de arkasına döndü. Koridora çıkan kapı açılmış, içeriye koyu bir gölge girmişti. Başka birinin koluna yaslana­rak yürüyordu. Bu, Einfrieddeki ağır hastalardan biriydi, o da kızak gezintisine gitmemişti. Bu akşam saatinde sanatoryumun içinde her günkü üzgün turunu yapıyordu. Hastabakıcıyla birlikte gezen bu kadın, papaz Höhlenrauch’un on dokuz çocuk doğuran ve artık bilincini yitiren karısıydı. Başını kaldırmadan, çevresine bakmadan, pat pat diye ayaklarını sürüyerek bir kapıdan girmiş, öte­kinden çıkıp gitmişti. Yine sessizlik başladı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, “Papaz Höhlenrauch’un karısıy­dı,” dedi.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Evet, zavallı Höhlenrauch’du.” Sonra notanın yapraklarını çevirip son kısmı, Isolde’nin ölümü­nü çaldı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dudakları çok renksizdi, gözlerinin altında­ki halkalar da gittikçe derinleşiyordu! İnce mavi damar kaşının üstünde, saydam alnının üzerinde her an biraz daha çok beliriyordu.</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Birden ikisi de kulak verdiler.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn “Çıngıraklar,” dedi. “Ben gidiyorum.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell ayağa kalktı. Yürüdü, kapıya gi­dince bir an coşkuyla adımları dolaştı; sonra genç kadının biraz ötesinde diz çöktü. Uzun siyah ce­keti yerde sürünüyordu. İki eli ağzında, omuzları titreyerek duruyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bayan Klöterjahn oturduğu yerde, elleri ku­cağında, hafifçe öne doğru eğilmiş ona bakıyor­du. Yüzünde gizli, belirsiz bir gülümseyiş vardı. Karanlıkta bakmaktan gözleri yorulmuş gibiydi, sanki kapamak isteğini duyuyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Uzaktaki çıngırak sesleri, kırbaç şakırtıları, bir­birine karışan insan sesleri gittikçe yaklaşıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Hastaların daha uzun zaman konuştuğu kızak gezintisi, 26 Şubatta yapılmıştı. 27 Şubat lodoslu bir gündü, hava yumuşamış, donlar erimişti. Klöterjahn’ın karısının sağlığı da iyiydi. Ayın 28inde biraz kan çıkardı. Pek önemli bir şey de­ğildi, ama ne de olsa kandı. Ayrıca korkunç bir bitkinlik duyumsayıp yatağa yattı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Leander, genç kadını muayene ederken do­nup kaldı. Sonra bilimin gerektirdiği şeyleri yaz­dı. Buz parçası, biraz morfin ve kesin dinlenme. Ayrıca, hastanın sağaltımını ertesi günden sonra Dr. Müller’e bıraktı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Müller, bunu görevi ve sözleşmesi gereği sessizce kabul etti. O dingin, solgun yüzlü, silik bir insandı. Sanatoryumun sağlam konuklarıyla, umutsuz hastalarının sağaltımıyla uğraşırdı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Müller her şeyden önce Klöterjahn çifti­nin ayrılıklarını çok uzun bulduğunu söyledi. Bay Klöterjahn’ın önemli işleri elverirse Einfried’e gelmesini salık verdi. Ona bir mektup yazılabilir ya da kısa bir telgraf gönderilebilirdi. Babasıyla bir­likte küçük Anton da gelirse, genç anne sevinecek, gücünü toplayacaktı. Bundan başka, küçük Anton’la tanışmaktan doktorlar da çok hoşlana­caklardı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">İşte, Bay Klöterjahn geldi. Dr. Müller’in telg­rafını alınca Baltık Denizi kıyısından koşup geldi. Arabadan indi, kendisine kahve ve sandviç getirt­ti, pek şaşkın bir görünüşü vardı.</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Ne var?” dedi. “Beni niçin çağırdınız?”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Müller, “Çünkü şimdi sizin sayın eşinize yakın olmanız isteniyor,” diye yanıt verdi.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“İsteniyor.. isteniyor.. Ama bu gerekli mi? Ben paramı hesaplı harcıyorum bayım, işler iyi değil, trenler de çok pahalı.. Buraya gelmeseydim olmaz mıydı? Karım ciğerlerinden hasta olsaydı, bir şey demezdim; ama Tanrıya şükür, hastalık yalnızca soluk borusunda; bunun için.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dr. Müller tatlı bir sesle, “Bay Klöterjahn, önce, soluk borusu çok önemli bir organdır,” dedi. Bu önceyi yanlış söylemişti, çünkü sonra diye arkasını getiremedi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Einfriede Klöterjahn ile birlikte kırmızı İskoç kumaşından giysili, tombul bir kadın da geldi. Kucağında küçük, gürbüz Anton’u taşıyordu. Küçük Anton’un olağanüstü sağlıklı olduğunu kimse yadsıyamazdı; pembe beyaz, tosun gibi bir oğlandı. Dadısının kollarında keyifle oturuyor, durmadan süt içiyor, bir şeyler yiyor, avazı çıktığı kadar bağırıyordu.</span></p>

  <p class="style12 sgc-13"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yazar Bay Spinell, küçük Klöterjahn’ın gelişini odasının penceresinden seyretmişti. Oğlan arabadan sanatoryuma taşınırken garip bir bakışla kendisine bakmıştı; o içeri girdikten sonra Spinell daha bir süre küçüğün bakışlarını yüzünde duyumsadı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bundan sonra, elinden geldiğince Anton Klöterjahn ile karşılaşmamaya çalıştı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell odasında oturmuş “çalışıyordu”. Bu oda Einfried’deki bütün odalar gibi, eski bi­çimde, yalın, kibar bir odaydı. Madenden aslan başlarıyla süslenmiş büyük bir konsol, kurşun çerçeveli bir duvar aynası vardı. Yerde halı yoktu. Uçuk mavi lake yerin üzerine eşyanın gölgesi vuruyordu. Pencerenin yanında geniş bir yazı masası vardı. Pencereye, belki de odanın havasına bir sı­caklık vermek için, sarı perdeler asılmıştı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell perdelerin sarısıyla karışan alacakaran­lıkta yazı masasına eğilmiş, durmadan yazıyordu. Her hafta postaya verdiği, ama hiçbir zaman yanıt alamadığı o sayısız mektuplardan birini yazıyor­du. Önünde kocaman, kalın bir kâğıt bloku var­dı; sağ köşesinde tuhaf bir biçim altında Detlev Spinell yazılı kâğıdı küçük, dikkatli, çok güzel bir yazıyla dolduruyordu.</span></p>

  <p class="style14 sgc-17"><span xmlns:xml="http://www.w3.org/XML/1998/namespace" class="font-style28 sgc-8" xml:lang="tr-TR">“Sayın bayım,</span></p>

  <p class="style16 sgc-18"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Size bu mektubu yazıyorum, çünkü yazmak zorundayım; çünkü bütün varlığım size söylemek is­tediklerimle dolu; çünkü bunun acısını çekiyorum. Bu acımı, bütün benliğimi saran, içimi titreten bu duyguları size anlatamazsam, sözcüklerin baskın akışında boğulacağımı duyumsuyorum.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Gerçeği söylemek gerekirse, sözcüklerin yeğin­likle, yazarı boğacak biçimde akışı doğru değildi. Spinell’in niçin böyle yazdığını Tanrı bilir. Sözcükler akar görünmüyordu hiç; mesleği yazarlık olan bir kimse için oldukça yavaş yazıyordu. Onu seyreden biri, yazar öteki insanlardan daha güç yazı yazıyor, diye düşünürdü.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">İki parmağının ucuyla yanağındaki tuhaf ayva tüylerinden birini tutuyor, bir çeyrek kadar gözle­ri boşluğa dalmış olarak bu küçük tüyü çeviriyor, tek satır yazmıyordu; sonra süslü birkaç sözcük karalıyor, yine duralıyordu. Ama açık söyleme­li ki, sonunda ortaya çıkan yazı tuhaf, karışık ve çoğu kez anlaşılmaz şeylerle de dolu olsa, canlı ve akıcı bir etki yapıyordu.</span></p>

  <p class="style12 sgc-12"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Mektup şöyle sürüyordu:</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Gördüğüm şeyi, haftalardır silinmeyen bir düş­lem olarak gözlerimin önünde duran şeyi size de göstermem, ona benim gözlerimle bakmanız, içimin ışığında aydınlandığı biçimde görmeniz gerek. Yaşa­dığım şeyleri bütün insanların malı yapmak, yakıcı, unutulmaz sözcüklerle herkese duyurmak için beni zorlayan duygulara boyun eğmeye alışmış bir insa­nım ben. İşte bunun için beni dinleyin!”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Gerçekten başka bir şey anlatmayacağım, yal­nızca küçük bir öykü anlatacağım. Çok kısa, ama insanı anlatılamayacak denli isyan ettiren bir öykü. Bu öyküyü hiçbir yorumda bulunmadan, yalnızca kendi sözcüklerimle anlatacağım.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Bu, Gabriele Eckhof un öyküsüdür bayım. Si­zin olduğunu söylediğiniz kadının öyküsü.. Şimdi anladınız mı? Bu öyküyü siz yaşadınız; ama ona benim sözcüklerim gerçek bir öykü önemi verecek.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Bahçeyi anımsıyor musunuz, bayım? Kurşuni evin arkasındaki yıkık, bakımsız bahçeyi anımsıyor musunuz? Düşsel bir yabanıllığı çeviren eski duva­rın çatlaklarından yeşil yosunlar fışkırıyordu. Or­tadaki fıskiyeli havuzu da anımsıyor musunuz? Kı­yısına mor zambakların sarktığı, sularının gizemli bir biçimde taşlarla konuştuğu havuzu? Bir akşam üzeriydi. Yuvarlak havuzun başında yedi genç kız oturuyordu. Yedincinin, en öndeki kızın başında, batan güneşin görkeminden bir şeyler vardı; gizlice parlıyordu. Genç kızın gözleri korkunç düşlere ben­ziyor, ama dudakları gülümsüyordu.”</span></p>

  <p class="style16 sgc-20"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Şarkı söylüyorlardı. Güzel yüzlerini suların yor­gun, nazlı bir kıvrılışla havuza döküldüğü yere doğ­ru çevirmişlerdi. Suların dansı onların alçak perde­li, güzel sesleriyle sarılıyordu. Şarkı söylerken ellerini de dizleri üzerinde kavuşturmuşlardı belki.. “</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Bu tabloyu anımsıyor musunuz bayım? Bu tab­loyu gördünüz mü? Hayır, görmediniz.. Çünkü si­zin gözleriniz bunu görecek yetide yaratılmamıştı. Kulaklarınız da bu ezginin el değmemiş tatlılığını işitecek güçte değildi. Bu tabloyu görmediniz! &nbsp;Gör­seydiniz soluk almaya cesaret edemezdiniz çünkü; yüreğinizin çarpıntısını durdurur, gerisin geriye, kendi yaşamınıza dönmek zorunda kalırdınız. Bü­tün ömrünüzce, dünyada kaldığınız sürece, bu gör­düğünüz tabloyu dokunulmaz, kutsal bir varlık ola­rak yüreğinizde saklardınız. Ama siz ne yaptınız?”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Bu tablo bir bitiş, bir sondu, bayım. Onu sıradanlığın, acının çirkinliğiyle sürdürmenize, gelip bozmanıza, parçalamanıza ne gerek vardı? O in­sanı coşkulandıran, aynı zamanda dinlendiren bir tabloydu; akşamın ışıklarında, çöküntünün, dağıl­manın, sönmenin içine doğru yiten bir tablo. Gerçek için, bugünkü dünya için çok soylu ve yorgun olan eski bir soy, son günlerini yaşıyordu; son söylediği bir sanat seslenişi, birkaç keman ezgisiydi; ölüme hazır olmanın acısıyla dolu ezgiler.. Bu ezgilerin ağlattığı gözleri gördünüz mü? Altı genç kızın ruhu yaşamla, bu dünyayla ilgili olabilirdi; ama ötekinin, kraliçe­lerinin ruhu, güzelliğin ve ölümündü.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Siz onu, bu ölüm güzelliğini gördünüz; ona, onu elde etmek isteğiyle baktınız. Bu, insana coşku veren güzellik karşısında saygı da duymadınız, ür­keklik de duymadınız. Seyretmek yetmedi size, elde etmek, kullanmak, bu temizliği bozmak istediniz. Seçiminiz çok yerindeydi bayım! Siz, zevk sahibi bir insansınız bayım, aşağı tabakadan zevk sahibi bir insan, zevkli bir köylü.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Sizi hiçbir biçimde incitmek istemediğimi bil­menizi isterim. Söylediklerim aşağılama değil; tersi­ne sizin sıradan, anlamsız varlığınız için söylenmesi gereken şeylerdir. Bunları söylüyorum, çünkü beni, sizin kişiliğinizi, davranışlarınız aydınlatmam için zorluyorlar; çünkü benim bu dünyadaki kaçınılmaz işim, yapılanları adlandırmak, anlatmak, bilinme­yeni ışığa tutup aydınlatmaktır. Dünya benim bi­linmeyen tip dediklerimle doludur. Ben bu bilinme­yen tiplere dayanamıyorum! Çevremi saran uyuşuk, duygusuz, bilgiden, inanıştan uzak davranışlara, insanı deli eden uyumsuzluğa dayanamıyorum. Çevremdeki her şeyi gücüm yettiğince uyarmak, uyandırmak zorunda kalıyorum.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Söylediğim gibi, siz aşağı tabakadan, zevk sahi­bi bir insan, zevkli bir köylüsünüz bayım. Aslında kaba yaradılışlı, çok aşağı düzeyli olduğunuz halde, para ve kolay yaşama olanaklarıyla sinir sisteminiz­de birdenbire köksüz, barbarca bir değişme yaptı, zevklerinizde kösnül bir incelik başladı. Gabriele Eckhofla evlenmeye karar verdiğiniz zaman, tatlı bir yemek, bir çorba görmüş gibi ağzınızı şapırdat­mış olmalısınız.” Aslında siz, Gabriele Eckhofun hülyalı isteklerini yanlış bir yola sürüklediniz. Onu yıkık bahçeden yaşama, çirkinlikler içine götürdünüz. Ona sıradan ve bayağı olan soyadınızı verdi­niz; Gabriele evli bir kadın, ev kadını, anne oldu. Onun yorgun, ürkek, kullanılmazlığın yüksekliğin­de gelişen ölüm güzelliğini gündelik yaşamın işleri­ne, doğa denen o acımasız sersemin hizmetine verdi­niz. Bunu yaparken köylü vicdanınızda bu aşağılık işten dolayı hiçbir kıpırdanma olmadı.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Yineleyelim: Sonra ne oluyor? Gözleri korkunç bir düşe benzeyen kadın, size bir çocuk armağan ediyor; düşük, aşağılık varlığınızı sürdüren bu çocu­ğa canını, kanını, her şeyini veriyor ve ölüyor! Ölü­yor bayım; bu aşağılık durum karşısında ölmüyorsa, sonunda düştüğü uçurumdan çıkıyorsa, gururlu ve mutlu olarak güzelliğin öldürücü öpüşüyle can ve­riyorsa, bu benim yardımımla oldu. Bu arada siz de sessiz koridorlarda hizmetçi kızlarla vakit geçir­diniz.”</span></p>

  <p class="style16 sgc-19"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Çocuğunuza gelince, Gabriele Eckhof’un oğlu büyüyor, yaşıyor, gelişiyor. O belki babasının ya­şamını yaşayacak; ticaret yapan, vergi veren, iyi yemekler yiyen bir insan, bir asker ya da memur, devletin bilgili, yararlı bir yardımcısı olacak.. Ama ne olursa olsun, eğlenen, olağan yaşayan, istediğini yapan, kendisine güvenen, güçlü ve anlamsız bir in­san olacak.”</span></p>

  <p class="style16 sgc-20"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">“Açıklayayım ki, sizden nefret ediyorum bayım; sizden, oğlunuzdan, güzelliğin sonsuz düşmanı, bayağı, gülünç, ama yine de başarılı yaşamınızdan nefret ediyorum. Küçük gördüğümü söyleyemem; bunu yapamam; ben, doğru konuşurum. Benden daha güçlüsünüz. Bu savaşımda, benim size karşı bir tek silahım var: zayıfların silahı, öç alma ara­cı olan söz ve ruh. Bugün de onları kullandım. Çünkü bu mektup (burada da doğru olmak isterim bayım) bir öç isteğinden başka bir şey değil. İçinde sizi vuracak güzel, parlak, keskin bir sözcük varsa, bu sözcükte tanımadığınız bir gücün bulunduğunu duyumsarsanız, o kaba güveniniz bir an için sarsı­lırsa çok sevineceğim.</span></p>

  <p class="style16 sgc-20"><span xmlns:xml="http://www.w3.org/XML/1998/namespace" class="font-style27 sgc-8" xml:lang="tr-TR">Detlev Spinell”</span></p>

  <p class="style16 sgc-20"><span class="sgc-27">Bay Spinell mektubu zarfa koydu, pulladı, zar­fın üzerine güzel bir yazıyla adresi yazıp postaya verdi.</span><br /></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn, Spinell’in oda kapısını vurdu, elinde güzel yazılı bir kâğıt tutuyordu; yüzünde istediğini yapmaya karar vermiş bir insan hali vardı. Posta görevini yapmış, mektup yolunu ta­mamlamış, Einfried’den Einfried’e giden garip yolculuğunu bitirip alıcısına ulaşmıştı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell koltuğa oturmuş, kapağı karmakarı­şık biçimde resimlenmiş romanını okuyordu. Klöterjahn’ı görünce ayağa kalktı, merak ve şaş­kınlıkla baktı, yüzü iyice kızarmıştı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Klöterjahn, “Günaydın,” dedi. “Sizi rahatsız ettiğim için özür dilerim. Bunu sizin yazıp yaz­madığınızı sorabilir miyim acaba?” Sol elindeki kâğıdı kaldırıp sağ elinin tersiyle üzerine vurmaya başladı. Kâğıt sert sert hışırdıyordu. Sonra sağ eli­ni geniş, rahat pantolonunun cebine soktu, başını yana eğdi, bazı insanların yaptığı gibi ağzını açıp karşısındakinin yanıtını bekledi.Bay Spinell, tuhaf gülümsemeyle gülümsedi;dostça, biraz şaşkın, biraz da özür dilemeye ben­zer bir gülümseyişti bu. Elini bir şeyler düşünür gibi başına götürdü: “Ah, doğru.. Evet.. İstedim ki.. “ diye konuşmaya çalıştı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Sorun şuydu: Bay Spinell, her zamanki gibi bugün de öğleye dek uyumuştu. Bu yüzden vic­dan azabı duyuyor, başı ağrıyordu, kendisini si­nirli duyumsuyordu. Bundan başka, ilkyaz ha­vasının etkisiyle yorgun, umutsuz bir hali vardı. Klöterjahn’ın karşısındaki tuhaflığı iyice anlata­bilmek için bunların hepsini söylemeliyiz.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn “Ya!. Öyle mi? Güzel!” diye çenesini göğsüne dayayıp kaşlarını kaldırdı, kolla­rını gerdi, bu basma kalıp sorudan sonra insafsız­ca asıl konuya başlamak üzere daha birçok el kol devinimleri yaptı. Kendisini çok beğendiği için, bu mimikler ve devinimler, yapmaya hazırlandığı şeyi pek gösteremiyordu; ama Bay Spinell epeyce sararmıştı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn, “Çok güzel” diye yineledi. “Öyleyse size sözle yanıt vereyim dostum; çün­kü ben istediğim zaman konuşabileceğim birine sayfalarca mektup yazmayı büyük bir aptallık sa­yarım.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell gülümseyerek, özür dileyerek, da­hası, küçülerek “Demek.. aptallık,” dedi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn, “Aptallık” diye yineledi, dü­şüncesinin kesinliğini göstermek için hızla başını sallıyordu: “Bu yazıya ben tek bir sözcükle bile yanıt vermezdim. Açık söylemek gerekirse şim­diye dek anlam veremediğim kimi değişiklikleri açıklamasaydı, bu mektubun benim için ekmek sarılan yağlı kâğıt kadar da değeri olmayacaktı. Ama yine de bu, bizi ilgilendiren bir şey değil. Ben işi gücü olan bir adamım; sizin gözünüzün önündeki anlatılamayan düşlemi düşünmekten daha önemli işlerim var!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell, “Ben silinmeyen düşlem yazdım.. “ diye doğruldu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Klöterjahn “Silinmeyen.. Anlatılmayan!” dedi, kâğıda baktı; “Çok kötü bir yazınız var dostum, sizi büromda çalıştırmak istemezdim; ilk bakışta iyi görünüyor, ama ışık altında eğri büğrü, titrek bir yazı. Doğallıkla bu sizinle ilgili bir şey, beni ilgilendirmez. Ben size her şeyden önce sersemin biri olduğunuzu söylemeye geldim; sanırım ki bunu siz de biliyorsunuz. Bundan başka siz bü­yük bir korkaksınız. Böyle olduğunuzu kanıtla­mama da gerek yok sanırım. Bunu bana bir kez karım da yazmış; sizin gerçekten korktuğunuz için karşılaştığınız kadınların yüzüne doğrudan doğruya bakmadığınızı, güzel bir etki elde edebil­mek için onlara yan gözle baktığınızı anlatmıştı. Yazık ki sonra mektuplarında sizden söz etmedi artık, yoksa daha çok öykünüzü bilirdim. Ama siz böyle korkak bir insansınız. Güzellik sizin üçüncü sözcüğünüz. Ama aslında bu sözcüğü kullanma­nız da korkaklıktan, tabansızlıktan, kıskançlık­tan başka bir şey değil. Sessiz koridorları da hiç utanmadan bu yüzden anımsıyorsunuz. Bu söz­lerle beni ürküteceğinizi sandınız belki de, ama bunlar beni yalnızca güldürdü, eğlendirdi. Şimdi anladınız mı? Acınacak insan, sizi davranışınız, kişiliğiniz bakımından biraz aydınlattım mı? Her ne denli bu dünyadaki önüne geçilmez işim bu değilse de.. öhö, öhö.. “</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Spinell, “Ben kaçınılmaz işim yazmıştım” di­yecekti ama sonunu getiremedi diyecekti, ama so­nunu getiremedi. Umarsız, acınacak, saçları ağar­mış bir okul öğrencisi gibi zavallı bir hali vardı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Önüne geçilmez.. Kaçınılmaz; ne olursa ol­sun. Siz aşağılık bir korkaksınız. Beni her gün yemek masasında görüyorsunuz, selam veriyor­sunuz, gülüyorsunuz, Afiyet olsun deyip gülüyor­sunuz. Günün birinde böyle anlamsız, saçma bir mektup gönderiyorsunuz. Hı, yazarken yürekli­siniz ha? İş bu saçma mektupla bitse, yine neyse. Ama arkamdan birçok dolap çevirmişsiniz, bana karşı ne dolaplar çevirdiğinizi şimdi çok iyi an­lıyorum. Ama bunlardan kendi hesabınıza bir yarar ummayın sakın! Karımın aklına bir şeyler soktuğunuzu umuyorsanız çok yanılırsınız, saygı­değer bayım! Çünkü karım böyle şeylere inanma­yacak denli mantıklı olan, akıllı bir insandır. Bu kez gelişimizde oğlumla beni her zamankinden farklı karşılamasına bir anlam veriyorsanız, yine aptallığın doruğuna çıkmış olursunuz! Çocuğu öpmediyse, dikkat ettiği için öpmedi; çünkü son günlerde hastalığın soluk borusunda değil ciğerde olduğu söyleniyor. İnsan bilemez ki.. Ama hasta­lık ciğerde de olsa siz O ölüyor bayım! diye yazdı­ğınız için eşeksiniz!”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Burada Bay Klöterjahn soluğunu düzeltmeye çalıştı. Çok öfkeli bir hali vardı, sağ elinin başpar­mağını durmadan boşluğa uzatıyor, sol elindeki kâğıtları buruşturuyordu. İngiliz biçimi sarı sakallı yüzü kıpkırmızıydı. Çıkık alnındaki damarlar öfkeyle kabarmıştı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Benden nefret ediyorsunuz” diye sürdürdü konuşmasını. “Sizden daha güçlü olmasaydım beni aşağılık biri olarak görecektiniz.. Evet sizden daha güçlüyüm, yürek var bende! Sizse tabansızın birisiniz. Yasak olmasaydı sizi ruh ve sözcükleri­nizle birlikte bir güzel ıslatırdım, fesat kumku­ması! Ama bunu yapamıyorum diye yazdığınız şeylere katlanacağımı sanmayın dostum. Bu aşa­ğılık dediğiniz adı, evde avukatıma gösterdiğim zaman başınıza gelecekleri görmek çok hoş olur­du. Ünüm iyidir bayım, kazancım yüzünden iyi bir ünüm vardır. Sizin adınıza bir metelik borç verecek kimse var mıdır acaba, kendi kendinize bir sorun bakalım? Sizi serseri sizi! Sizin karşınıza yasayla çıkmalı! Siz insanlık için tehlikelisiniz! Siz insanları deli edersiniz! Ama sizin gibilere yenile­ceğimi sanmayın, fesatçı başı! Yürek var bende.”</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn, şimdi çok coşmuştu gerçek­ten. Bağırıyor, durmadan yürekli olduğunu söy­lüyordu.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“(Şarkı söylüyorlardı.) nokta. Hiç de şarkı söylemiyorlardı! Yün örüyorlardı. Bundan başka, anladığıma göre, patates köftesinin nasıl yapıldı­ğını konuşuyorlardı. Çöküş ve dağılış sözlerini kaynatama söyleyecek olursam, onun da hakkını aramak isteyeceğine emin olabilirsiniz! Bu tablo­yu gördünüz mü? diyorsunuz.. elbette gördüm; ama niçin soluğumu tutmam, oradan uzaklaş­mam gerektiğini anlayamıyorum. Ben kadınlara yan gözle bakmam, iyice bakarım; hoşuma giden, beni isteyen kadını da kendime alırım.. Yürek var bende.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Kapı vuruluyordu. Arka arkaya dokuz on kez hızlıca vuruldu. Bay Klöterjahn’ı susturan kısa bir duraklama oldu. Telaşlı, coşkulu bir ses, hiç durmadan “Bay Klöterjahn.. Bay Klöterjahn.. Bay Klöterjahn burada mı?” diyordu.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klöterjahn sert bir sesle, “İçeri girmeyin.. “ dedi. “Ne oluyor, benim burada konuşacaklarım var.”</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Gelmelisiniz Bay Klöterjahn, doktorlar da orada, ah korkunç bir yıkım.. “</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Klatöterjahn bir adımda kapıya koştu, hızla açtı. Dışarıda Bayan Spatz vardı. Mendiliyle ağzını kapamıştı, gözlerinden iri damlalar yuvarlanıyordu.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">“Çok acı Bay Klörterjahn.. Karınız çok kan çıkardı, korkunç derecede çok.. Yatağında rahat­ça şarkı söylüyordu, birden korkunç kan boşaldı; aman Tanrım, ne çok kandı o.. “</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Klöterjahn, “Öldü mü?” diye bağırdı, Bayan Spatz’ın kolunu tutmuş çekiştiriyordu. “Hayır, daha ölmedi değil mi? Yine biraz kan mı çıkar­dı? Ciğerden mi? Ciğerden olduğunu kabul edi­yorum.. Gabriele!” Gözleri yaşardı, sıcak, iyi, in­sanca bir duyguyla dolduğu anlaşılıyordu; “Evet, geliyorum!” diye Bayan Spatz’ı itip aceleyle yürü­dü. Koridorun ucundan hâlâ “Ölmedi, değil mi? Ciğerlerinden mi?” sözleri geliyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell olduğu yere mıhlanmış kalmış, Klöterjahn’ın açık bıraktığı kapıya bakıyordu. So­nunda birkaç adım yürüdü, çevreyi dinledi. Her yer sessizdi, kapıyı kapayıp yine odasına girdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Pencerenin üst kanadı açıktı. Dışarıda Einfried’in bahçesinde kuşlar ötüyor; bu ince, nazlı ötüşte insanın içine işlercesine bütün ilkyaz dile geliyordu. Spinell kendi kendisine, “Kaçınıl­maz meslek,” diye söylendi. Sonra başını sallayıp acıyla dişlerini sıktı.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dingin olmak olanaksızdı, insan böyle kaba olaylar için yaratılmamıştı. İncelenmesi çok uzun sürebilecek bu ruhsal olay Spinell’e kalkıp biraz dolaşma, açık havaya çıkma isteği verdi. Şapkasını alıp odadan çıktı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Dışarıda yumuşak ve taze kokulu havaya ka­vuşunca, başını çevirip sanatoryuma, perdeleri kapalı bir pencereye uzun uzun hüzünle baktı.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Sonra ellerini arkasında kavuşturup çakıl yolda yürümeye başladı. Derin bir düşünceye daldı.</span></p>

  <p class="style12 sgc-11"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Çiçek tarhları hâlâ hasırlarla örtülüydü; ağaç­lar, fundalar hâlâ çıplaktı, ama kar yoktu. Yollarda yer yer ıslak izler görünüyordu. Büyük bahçe, mağaraları, yapraklarla kapanmış yolları, küçük kameriyeleriyle akşam güneşinin görkemli renkleri içindeydi. Ağaçların koyu dalları akşamın gölgeleri, altın ışıkları içinde keskin çizgilerle gökyüzü­ne doğru uzanıyordu.</span></p>

  <p class="style12 sgc-14"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Güneşin biçim alma saatiydi bu. Bu saatte güneş, batan bir daire olur, ışıkları gözü kamaştırmazdı artık. Bay Spinell güneşi görmüyordu, yolunun üzerinde güneşi kapatan bir tepe vardı. Hem yürüyor, hem şarkı söylüyordu; özlem ezgi­leriyle dolu bir şarkıydı bu. Birden durdu, kesik kesik soluyarak zincirlenmiş gibi olduğu yerde kaldı. Çatık kaşları, şaşkınlıkla açılan gözleri, kor­ku dolu yüzüyle önüne baktı.</span></p>

  <p class="style12 sgc-23"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yol kıvrılıyor, güneşe doğru gidiyordu. Güneş biraz alçalmıştı, çevresinde altın çerçeveli bulutlar, gökyüzünde koskocaman yatıyordu. Bütün ağaç­lar bu ışık içindeydi. Bahçe sarı kırmızı ışıklarla yıkanıyordu. Yol üzerinde, bu ışıkların ortasında, başının üzerinde bu koskoca güneş, kırmızı giysi­li tombul biri duruyordu. Sağ elini etli kalçasına dayamıştı, sol eliyle güzel bir çocuk arabasını iti­yordu. Arabadaki çocuk da Anton Klöterjahn’dı, Gabriele Eckhof’un gürbüz oğlu!</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Yastığın üzerinde beyaz şapkası, tombul ya­nakları, güçlü, gelişmiş vücuduyla oturuyordu. Bakışları neşeyle, hiç yadırgamadan Spinellin bakışlarıyla karşılaştı. Romancı kendini toparlama­ya çalıştı; o yetişkin bir insandı, bu beklenmeyen, ışıklar içinde yıkanan varlığın yanından geçip git­meli, gezintisini sürdürmeliydi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Ama bu sırada korkunç bir şey oldu; Anton gülmeye, sevinçle haykırmaya başladı; anlaşılmaz bir neşeyle haykırıyordu, bu neşe insanı çıldırtabilirdi.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Çocuğu böyle neşelendiren neydi, Tanrı bilir.. belki karşısındaki siyahlı adam, belki de hayvansal bir rahatlık güldürüyordu onu. Bir elinde kemik bir halka, ötekinde bir çıngırak vardı. Neşeyle ba­ğırarak, çığlıklar atarak bunları havaya kaldırıyor, sallıyor, birbirine çarpıyordu. Neşeden gözleri ka­panıyordu, ağzı da iyice açıktı, gül pembesi dama­ğı görünüyordu. Başını keyifle oynatıyordu.</span></p>

  <p class="style12 sgc-10"><span xmlns:xml="http://www.w3.org/XML/1998/namespace" class="font-style30 sgc-8" xml:lang="tr-TR">Bay Spinell döndü, oradan kaçtı. Küçük Klöterjahn’ın sevinçli çığlıkları arkasında, dikkat­li, tutuk, zarif kol devinimleriyle, kaçan bir insa­nın kaçışını gizlemek için zorla yavaşlattığı adım­larla çakıl yolda uzaklaştı.</span></p>

  <p class="MsoNormal"></p><!--EndFragment-->
</body>
</html>
