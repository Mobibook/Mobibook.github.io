<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Sürgün - Kara Elf Üçlemesi Kitap 2</title>
  <meta content="R.A. Salvatore" name="author" />
  <meta content="2013-7-14" name="creation-time" />
  <meta content="2013-7-14" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">"Karar hakkı sadece krala aittir," diye yanıtladı deep gnome düşünceli düşünceli. "Danışma konseyinin, yani gördüğün grubun gözlemlerine dayanarak, belki de uzun süre sonra kaderinin ne olacağına karar verecek."</p>

      <p class="calibre2">Deep gnome eğilerek selam verdi ve doğrulurken Drizzt'in gözlerine bakarak, "Sanırım idam edileceksin, kara elf," dedi açık açık.</p>

      <p class="calibre2">Drizzt başını sallayarak ölümünü getirecek olan mantığa boyun eğdi.</p>

      <p class="calibre2">"Ama farklı olduğuna inanıyorum, kara elf," diye sürdürdü deep gnome. "İnfazın nazikçe ya da en azından merhametli olmasını önereceğimi de sanıyorum." Tıknaz omuzlarını çabucak silken svirfneblin döndü ve kapıya yöneldi.</p>

      <p class="calibre2">Deep gnomeun sözcüklerinin tonu Drizzt'e tanıdık bir sesi anımsattı. Bir başka svirfneblin daha Drizzt'le benzer tarzda konuşmuştu; uzun yıllar önce, şaşırtıcı şekilde benzer şekilleri kullanmıştı.</p>

      <p class="calibre2">"Bekle," diye seslendi Drizzt. Svirfneblin duraksayıp döndü ve Drizzt düşüncelerini arayıp, geçmişteki o olayda kurtardığı deep gnomeun ismini anımsamaya çabaladı.</p>

      <p class="calibre2">"Ne var?" diye sordu svirfneblin sabırsızlanmaya başlayarak.</p>

      <p class="calibre2">"Bir deep gnome," dedi Drizzt. "Şehrinizden, sanırım. Evet, öyle olmalı."</p>

      <p class="calibre2">"Halkımdan birini mi tanıyorsun, kara elf?" diye sordu svirfneblin, taş koltuğa geri yönelerek. "Adını ver."</p>

      <p class="calibre2">"Bilmiyorum," diye yanıtladı Drizzt. "Yıllar önce, belki bir on yıl var, bir av grubunun üyelerindendim. Bölgemize giren bir svirfneblin grubuyla savaştık." Deep gnomeun kaşlarını çatması üzerine irkildi, ancak o karşılaşmadan kurtulan yegane svirfnebli-nin, kendisinin tek umudu olabileceğini bildiğinden, devam etti. "Sadece bir deep gnome kurtuldu, sanırım ve Blingdenstone'a geri döndü."</p>

      <p class="calibre2">"Bu gnomeun adı neydi?" diye sordu svirfneblin öfkeyle. Kollarım sıkıca göğsünde kavuşturmuştu ve ağır çizmelerini taş zemine vuruyordu.</p>

      <p class="calibre2">"Anımsamıyorum," diye itiraf etti Drizzt.</p>

      <p class="calibre2">"Bunu bana neden anlatıyorsun?" diye gürledi svirfneblin. "Senin farklı olduğunu düşünmüştüm-"</p>

      <p class="calibre2">"Savaşta ellerini kaybetti," diye sürdürdü Drizzt inatla. "Lütfen onu tanıyor olmalısın."</p>

      <p class="calibre2">"Belwarmı?" diye yanıtladı svirfneblin derhal. Bu isim Drizzt'te daha fazla anıyı harekete geçirdi.</p>

      <p class="calibre2">"Belwar Dissengulp," deyiverdi Drizzt. "O halde, yaşıyor! Anımsayacaktır-"</p>

      <p class="calibre2">"O uğursuz günü unutmadı, kara elf!" diye açıkladı svirfneblin sıkılı dişlerinin ardından, sesindeki belirgin öfkeyle. "Blingdenstone'daki hiç kimse o uğursuz günü asla unutmayacak!"</p>

      <p class="calibre2">"Getir onu. Belwar Dissengulp'u getir," diye rica etti Drizzt.</p>

      <p class="calibre2">Kara elfin sürekli sürprizleri karşısında deep gnome başını sallayarak odadan çıktı.</p>

      <p class="calibre2">Taş kapı gümbürdeyerek kapanıp, Drizzt'i ölümünü düşünmek ve cesaret edemediği umutlarını bir tarafa itmek üzere yalnız bıraktı.</p>

      <p class="calibre2" style="text-align: center;">***</p>

      <p class="calibre2">"Benden ayrılmana izin vereceğimi mi sandın?" diyordu Malice Rizzen'e, Dinin mabedin giriş odasına ayak bastığında. "Bu sadece SiNafay Hun'ett'in şüphelerini dağıtmak için bir numaraydı."</p>

      <p class="calibre2">"Teşekkürler, Saygıdeğer Ana," diye yanıtladı Rizzen içten bir rahatlamayla. Her adımda eğilerek, Malice'in tahtından geri geri uzaklaştı.</p>

      <p class="calibre2">Malice bir araya toplanmış ailesine baktı.</p>

      <p class="calibre2">"Zahmetle çalıştığımız haftalar sona erdi," diye buyurdu. "Zin-carla tamamlandı!"</p>

      <p class="calibre2">Dinin beklenti içinde ellerini ovuşturdu.Çalışmalarının ürününü sadece ailenin dişileri görmüştü. Malice'den işaret alan Vierna odanın yan tarafındaki perdeye ilerleyip çekti. İşte Zaknafein orada duruyordu, silah ustası, artık çürümüş bir ceset değildi; hayattayken sahip olduğu canlılığı taşıyordu.</p>

      <p class="calibre2">Silah ustası, Saygıdeğer Malice'in önünde durmak üzere ileri yürürken, Dinin topukları üzerinde geri yaylandı.</p>

      <p class="calibre2">"Her zaman olduğu gibi yakışıklısın, sevgili Zaknafein'ım," dedi Malice ölümcül hayalete, keyifle. Yaşayan ölü yanıt vermedi.</p>

      <p class="calibre2">"Ve daha itaatkar," diye ekledi Briza, tüm dişilerin kıkırdamasına neden olarak.</p>

      <p class="calibre2">"Bu şey... o... Drizzt'in peşinden mi gidecek?" diye sorma cüretini gösterdi Dinin, konuşmasının yeri olmadığını çok iyi bilmesine rağmen.&nbsp;<span style="text-indent: 19.85pt; font-size: 1em;">Malice ve diğerleri Zaknafein'ın görünüşüyle, büyük oğlanın küstahlığını cezalandırmayı düşünemeyecek kadar meşguldüler.</span></p>

      <p class="calibre2">"Zaknafein erkek kardeşinin hak ettiği cezayı yerine getirecek," diye vadetti Malice, gözleri parlayarak.</p>

      <p class="calibre2">"Ama bekle," dedi Malice cilveyle, ölümcül hayaletten Rizzen'e dönerek. "Küstah oğlumda korku uyandırmayacak kadar sevimli." Diğerleri şaşkın bakışlarla birbirlerine bakıp, Malice, Rizzen'e yaşattığı azap yüzünden onu teskin etmeye mi çalışıyordu, merak ettiler.</p>

      <p class="calibre2">"Gel, kocacığım," dedi Malice, Rizzen'e. "Kılıcını al ve ölü rakibinin yüzüne bir iz yerleştir. Bu hem sana iyi gelecek, hem eski eğitmenine baktığında Drizzt'te dehşet uyandıracak!"</p>

      <p class="calibre2">Rizzen önce tereddütle ilerledi, sonra ölümcül hayalete yaklaştıkça kendine güven kazandı. Zaknafein hiç kıpırtısız duruyor, ne soluk alıyor ne göz kırpıyordu. Çevresinde olan bitene tamamen kayıtsız görünüyordu. Rizzen onay için son bir kez Malice'e bakarak, elini kılıcına attı.</p>

      <p class="calibre2">Malice başıyla onayladı. Rizzen homurdanarak kılıcının kınından çıkardı ve Zaknafein'ın yüzüne savurdu.</p>

      <p class="calibre2">Ancak kılıç hedefine asla yaklaşmadı.</p>

      <p class="calibre2">Ölümcül hayalet diğerlerinin izleyebileceklerinden daha hızlı harekete geçti. İki kılıç kınlarından çıktılar ve kusursuz bir kesinlikle dalıp çaprazlandılar. Rizzen'in elindeki kılıç uçtu ve Do'Urden Evi'nin kaderi belli olmuş efendisi daha bir itiraz sözcüğü bile edememişti ki, Zaknafein'ın kılıçlarından biri boğazının keserken, diğeri yüreğinin derinliklerine daldı.</p>

      <p class="calibre2">Rizzen daha yere çarpmadan ölmüştü, ancak ölümcül hayaletin onunla işi bu kadar çabuk ve temiz bitmedi. Zaknafein'ın silahları saldırıyı sürdürüp, gösteriden tatmin olan Malice onu geri çağırana dek, Rizzen'i düzinelerce kez kesip doğradılar.</p>

      <p class="calibre2">"Bu beni sıktı," diye açıkladı Malice gözlerine inanamayan çocuklarına. "Avam drowlar arasından yeni bir efendi seçtim bile."</p>

      <p class="calibre2">Ancak, Malice'in çocuklarının yüzlerinde dehşet dolu ifadeler uyandıran, Rizzen'in ölümü değildi; annelerinin evin efendisi olarak seçtiği eşlerin hiçbirisini umursamıyorlardı, bu her zaman gelip geçici bir pozisyondu. Soluklarını kesen, ölümcül hayaletin hızı ve becerileriydi.</p>

      <p class="calibre2">"Hayattayken olduğu kadar iyi," diye belirtti Dinin.</p>

      <p class="calibre2">"Daha da iyi!" diyerek yanıtladı Malice. "Zaknafein hayattayken nasıl iyi bir savaşçı idiyse, şimdi de öyle, üstelik şimdi dövüş becerileri tüm düşüncelerini dolduruyor. Seçtiği yol dışında gözü hiçbir şeyi görmeyecek.</p>

      <p class="calibre2">Bakın ona, çocuklarım. Zin-carla, Lloth'un armağanı." Dinin'e döndü ve kötü kötü gülümsedi.</p>

      <p class="calibre2">"O şeye yaklaşmam," diye soludu Dinin, korkunç annesinin ikinci bir gösteri hazırlayabileceğini düşünerek.</p>

      <p class="calibre2">Malice ona güldü. "Korkma, büyük oğul. Sana zarar vermem için bir sebep yok."</p>

      <p class="calibre2">Bu sözler Dinin'i pek de rahatlatmadı. Malice'in sebebe gereksinimi yoktu; Rizzen'in paralanmış bedeni bu gerçeği gereğinden daha açık gösteriyordu.</p>

      <p class="calibre2">"Ölümcül hayaleti dışarı sen çıkaracaksın," dedi Malice.</p>

      <p class="calibre2">"Dışarı?" diye sordu Dinin tereddütle.</p>

      <p class="calibre2">"Kardeşinle karşılaştığın bölgeye," diye açıkladı Malice.</p>

      <p class="calibre2">"Bu şeyin yanında kalacak mıyım?" dedi Dinin soluk soluğa.</p>

      <p class="calibre2">"Onu oraya götür ve bırak," diye yanıtladı Malice. "Zaknafein avını biliyor. Kendisine avında yardım edecek büyülerle donatıldı."</p>

      <p class="calibre2">Kenarda duran Briza endişeli göründü.</p>

      <p class="calibre2">"Ne var?" diye sordu Malice, Briza'nın kaş çatışını görerek.</p>

      <p class="calibre2">"Ölümcül hayaletin gücünü ya da ona verdiğin büyüyü sorgulamıyorum," diye başladı Briza tereddütlü şekilde. Malice'in bu son derece önemli konuda hiçbir karşı düşünceyi kabul etmeyeceğini biliyordu.</p>

      <p class="calibre2">"Hala en genç kardeşinden korkuyor musun?" diye sordu Malice ona.</p>

      <p class="calibre2">Briza nasıl yanıt vereceğini bilemedi.</p>

      <p class="calibre2">"Korkularını dindir, geçerli olduklarını düşünürsen öyledirler," dedi Malice sakince. "Hepiniz. Zaknafein kraliçemizin armağanıdır. Karanlıkaltı'nda hiçbir şey onu durduramayacak!" Yaşayan ölü canavara baktı. "Beni başarısızlığa uğratmayacaksın, değil mi, silah ustam?"</p>

      <p class="calibre2">Zaknafein kanlı kılıçları kınlarında, elleri iki yanında, gözlerini kırpmadan hareketsizce durdu. Bir heykel gibiydi; soluk almayan. Yaşamayan.</p>

      <p class="calibre2">Ancak Zaknafein'ın cansız olduğunu düşünenlerin ihtiyaçları olan tek şey, ölümcül hayaletin ayaklarının dibine; bir zamanlar Do'Urden Evi'nin efendisi olan doğranmış et yığınına bakmaktı.</p>

      <p class="calibre2"></p>
    </div>

    <h1 id="sigil_toc_id_8">BÖLÜM 2</h1>

    <div class="s">
      <p class="calibre2"></p>

      <p class="calibre2"><span class="none4">Belwar</span></p>

      <p class="calibre2"><span class="none5">Dostluk: Bu sözcük hem Kamnlıkaltı'nda hem de Diyarların yüzeyinde yaşayan değişik ırklar ve kültürler arasında öteden beri değişik anlamlara gelmiştir. Menzoberranzan'da, dosttuk genellikle karşılıklı çıkardan doğar. Her iki taraf da birlik için iyiyse, dostluk güvencededir. Ancak, sadakat droıo yaşayışının meziyetlerinden biri değildir ve bir dost diğeri olmadan daha fazla çıkar elde edebileceğini düşündüğü an, birlik -ve muhtemelen diğerinin yaşamı da- çabucak sona erer.</span></p>

      <p class="calibre2"><span class="none5">"Yaşamım boyunca az dostum oldu ve bin yıl da yaşasam bunun böyle kalacağından şüpheliyim. Yine de bu gerçekte, kederlenecek az şey var; çünkü beni bir dost olarak benimseyenler hep muhteşem karakter sahibi kişiler oldular ve varoluşuma zenginlik kattılar. Önce Zaknafein vardı; babam ve danışmanım, bana yalnız olmadığımı ve inançlarıma tutunmamın yanlış olmadığını gösteren kişi. Zaknafein beni hem kılıçtan, hem de halkımı lanetleyen kaotik, uğursuz, fanatik dinden kurtardı.</span></p>

      <p class="calibre2"><span class="none5">Yine de, elleri olmayan bir deep gnome yaşamıma girdiğinde kaybolmuş gibiydim. Uzun yıllar önce, kardeşim Dininin merhametsiz kılıcıyla kesin bir ölümden kurtardığım bir svirfneblin. Davranışım kat kat geri ödendi, zira svirfneblin ve ben, bu kez onun halkının elinde, yeniden karşılaştığımızda, Belıvar Dissengulp olmasaydı öldürülebilirdim, aslında ölümü tercih edebilirdim.</span></p>

      <p class="calibre2"><span class="none5">Deep gnomeların şehri Blingdenstone da bulunduğum süre, yaşam sürecim ölçüt alınırsa, öyle kısaydı ki. Belıvar'ın şehrini ve halkını iyi anımsıyorum ve her zaman anımsayacağım. Onlarınki, bencil bireycilik paranoyasına değil, topluluğun güçlerine dayanan, tanıdığım ilk toplumdu. Deep gnomelar saldırgan Karanlıkaltı'nın tehlikelerine karşı beraber hayatta kalır, madenciliğin sonu gelmez emeğini beraberce paylaşır ve zengin yaşamlarının diğer yönlerinden güçlükle ayırt edilen oyunları birlikte oynarlar.</span></p>

      <p class="calibre2"><span class="none5">Gerçekten de, paylaşılan keyifler daha büyük olur.</span></p>
    </div>

    <div class="s2">
      <p class="calibre2"><span class="none5">-Drizzt Do'Urden</span></p>
    </div>

    <div class="s">
      <p class="calibre2"></p>
    </div>

    <h2 id="sigil_toc_id_9">7</h2>

    <div class="s">
      <p class="calibre2"><span class="none9">En Şerefli Oyuk Sorumlusu</span></p>

      <p class="calibre2">"Geldiğin için teşekkürlerimizi sunarız, En Şerefli Oyuk Sorumlusu," dedi drow esiri barındıran küçük odanın dışında toplanmış deep gnomelardan biri. Yaşlı svirfneblinlerinden oluşan grubun tümü, Oyuk Sorumlusunun kendilerine yaklaşması üzerine, yerlere kadar eğildiler.</p>

      <p class="calibre2">Belwar Dissengulp bu nazik karşılama üzerine irkildi. On yıldan uzun zaman önce, Blingdenstone'un doğu dehlizlerinde, Menzoberranzan yakınlarında, madenci ekibinin drow elflerince keşfedildiği o felaket gününden beri halkı tarafından başına takılan sayısız onur tacı ile arası hiç hoş olmamıştı. Korkunç bir şekilde sakatlanmış ve kan kaybından neredeyse ölmek üzere olan Belwar, keşif gezisinin hayatta kalan tek üyesi olarak, Blingdenstone'a sendeleyerek geri dönmüştü.</p>

      <p class="calibre2">Toplanmış svirfneblinler Belwar için ayrılarak, odayı ve drowu daha iyi görmesini sağladılar. Koltuğa bağlanmış tutsaklara, dairesel oda masif, değersiz taştan yapılma, demir menteşeli ağır kapı dışında hiçbir açıklığın olmadığı bir yer gibi görünüyordu. Ancak, odada ses ve görüntü yandsamalarıyla gizlenmiş ve svirfneblin-lerin tutsağı her an izlemelerine izin veren tek bir pencere vardı.</p>

      <p class="calibre2">Belwar uzun saniyeler boyunca Drizzt'i inceledi. "Bu bir drow," diye of çekti Oyuk Sorumlusu tmlamalı sesiyle, biraz kaygılanmış gibi. Belwar hala neden çağırıldığını anlayamamıştı. "Tıpkı diğer drowlara benziyor." ,</p>

      <p class="calibre2">"Tutsak seninle Karanlıkaltı'nda karşılaştıklarını iddia ediyor," dedi yaşlı svirfneblin Belwar'a. Sesi zor duyulur bir fısıltıydı ve düşüncesini tamamlarken bakışlarını yere indirdi. "O büyük kaybın olduğu gün."</p>

      <p class="calibre2">O günden söz edilince, Belwar yeniden irkildi. Daha kaç sefer bunu yaşamak zorundaydı?</p>

      <p class="calibre2">"Olabilir," dedi Belwar kaçamak bir omuz silkişle.</p>

      <p class="calibre2">"Drow elflerinin dış görünüşlerini pek birbirinden ayıramam, üstelik denemeyi de pek istemem!"</p>

      <p class="calibre2">"Katılıyorum," dedi öteki. "Hepsi birbirinin aynı görünüyor."</p>

      <p class="calibre2">Deep gnome konuşurken, Drizzt yüzünü yana çevirdi ve doğrudan onlara baktı, ancak taş yanılsamasının ötesinde ne bir şey görebiliyor, ne de duyabiliyordu.</p>

      <p class="calibre2">"Belki adını anımsayabilirsin, Oyuk Sorumlusu," diye önerdi bir başka svirfneblin. Belwar'ın drow karşı ani ilgisini fark eden konuşmacı durakladı.</p>

      <p class="calibre2">Yuvarlak oda ışıksızdı ve bu koşullar altında, kızılötesi spektrumda gören bir yaratığın gözleri ışıl ışıl parladı. Normalde bu gözler kızıl noktalar şeklinde görünürlerdi, ancak Drizzt Do'Urden için durum böyle değildi. Kızılötesi spektrumda dahi, bu drowun gözleri açıkça eflatun rengindeydi.</p>

      <p class="calibre2">Belwar bu gözleri anımsadı.</p>

      <p class="calibre2">"Magga cammara," diyerek soludu Belwar. "Drizzt," diye mırıldandı diğer deep gnomea yanıt olarak.</p>

      <p class="calibre2">"Onu tanıyorsun!" diye haykırdılar svirfneblinler hep bir ağızdan.</p>

      <p class="calibre2">Belwar ucunda el olmayan kollarını kaldırdı. Birinin ucuna mithril bir kazma başı, diğerininkine bir çekiç başı takılmıştı. "Bu drow, bu Drizzt," diye kekeledi, açıklamaya çabalayarak. "Bu durumumdan sorumlu, evet öyle!"</p>

      <p class="calibre2">Oyuk Sorumlusunun bu anı yüzünden öfkelendiğini sanan diğerlerinden bazıları kaderi belli olan drow için dualar mırıldanmaya başladılar. "O halde, Kral Schnicktick'in kararı geçerli," dedi içlerinden biri. "Drow derhal idam edilecek."</p>

      <p class="calibre2">"Ama o, bu Drizzt, hayatımı kurtardı," deyiverdi Belwar yüksek sesle. Diğerleri inanmaz bakışlarla ona döndüler.</p>

      <p class="calibre2">"Ellerimin kesilmesi asla Drizzt'in kararı değildi," diye sürdürdü Oyuk Sorumlusu. "Onun önerisi Blingdenstone'a dönmeme izin verilmesiydi. 'Bir örnek olarak' demişti bu Drizzt, ama daha o zaman, bu sözcüklerin zalim ırkdaşlarını yatıştırmak için söylendiğini anlamıştım. O sözcüklerin ardındaki gerçeği biliyorum, o gerçek merhametti!"</p>

      <p class="calibre2">Bir saat sonra, tek bir svirfneblin kurul üyesi, daha önce Drizzt'le konuşmuş olan, tutsağın yanına geldi.</p>

      <p class="calibre2">"Kralın kararı idam edilmendi," dedi deep gnome dobra dobra, taş koltuğa yaklaşırken.</p>

      <p class="calibre2">"Anlıyorum" diye yanıtladı Drizzt elinden geldiğince sakin bir şekilde. "Kararınıza hiçbir şekilde direnç göstermeyeceğim." Drizzt bir an kelepçelerini düşündü. "Elimden gelen hiçbir direniş." Svirfneblin durdu ve bu tahmin edilmez tutsağı, Drizzt'in içtenliğine tamamen inanarak süzdü. Sözlerini sürdürüp o gün olanları anlatmadan önce, Drizzt düşüncelerini tamamladı.</p>

      <p class="calibre2">"Sadece tek bir iyilik istiyorum," dedi Drizzt. Bu alışılmadık drowun mantığım merak eden svirfneblin, bitirmesine izin verdi.</p>

      <p class="calibre2">"Panter," diye sürdürdü Drizzt. "Guenhwyvar'ın gerçekten değerli bir yol arkadaşı ve iyi bir dost olduğunu göreceksiniz. Benden sonra, panterin onu hak eden bir sahibe verilmesini sağlamalısın, Belwar Dissengulp belki. Bana bu sözü vermelisin, iyi gnome, yalvarıyorum."</p>

      <p class="calibre2">Svirfneblin saçsız başını salladı, Drizzt'in ricasını reddettiğinden değil, sadece inanamadığından. "Kral, büyük pişmanlık duymasına karşın, seni canlı bırakma riskini alamazdı," dedi ciddi ciddi. Deep gnomeun geniş ağzı bir gülümsemeyle kıvrılırken, ekledi: "Ama durum değişti!"</p>

      <p class="calibre2">Drizzt umut etme cesaretini güçlükle göstererek başını salladı.</p>

      <p class="calibre2">"Oyuk Sorumlusu seni anımsıyor, kara elf," diye bildirdi svirfneblin. "En Şerefli Oyuk Sorumlusu Belwar Dissengulp senin için iyi konuştu ve seni barındırma sorumluluğunu kabullendi!"</p>

      <p class="calibre2">"O halde..ölmeyeceğim?"</p>

      <p class="calibre2">"Eğer ölümü kendin çağırmazsan, hayır."</p>

      <p class="calibre2">Drizzt güçlükle konuşabiliyordu.</p>

      <p class="calibre2">"Ve halkınızla beraber yaşamama izin mi verildi? Blingdenstone'da?"</p>

      <p class="calibre2">"Buna henüz karar verilmedi," diye yanıtladı svirfneblin. "Belwar Dissengulp senin için iyi konuştu ve bu büyük bir şey. Gidip onunla yaşayacaksın. Bu durumun sürmesi veya gelişmesi..." Burada sustu ve yamtlayıcı olmayan bir şekilde omuz silkti.</p>

      <p class="calibre2">Serbest bırakılmanın ardından, Blingdenstone'un mağaralarındaki yürüyüş, etrafı sarılmış drow için umut idmanıydı. Drizzt deep gnome şehrindeki her görüntünün Menzoberranzan'ın tam tersi olduğunu gördü. Kara elfler Şehirlerinin içinde bulunduğu büyük mağarayı inkar edilemez güzellikte bir sanat eseri haline getirmişlerdi. Deep gnomeların şehirleri de güzeldi, ancak hatları taşın doğal özellikleri olarak bırakılmıştı. drowlar mağaralarını kendilerinin gibi alıp, kendi tasarım ve zevklerine göre şekillendirmişken, svirfneblinler kendilerini mağaranın doğal şekline uydurmuşlardı.</p>

      <p class="calibre2">Görülemeyecek ve Blingdenstone'un ulaşamayacağı kadar yüksek tavamyla, Menzoberranzan'a bir enginlik hakimdi. Drow şehri bir dizi bireysel aile kaleleriydi. Deep gnomeların şehrindeyse, genel bir yuva duygusu hakimdi; sanki mamut taşı ve metal kapılar içerisindeki tüm kompleks tek bir yapı, Karanlıkaltı'nın sürekli tehlikelerine karşı bir cemiyet barınağı idi.</p>

      <p class="calibre2">Svirfneblin şehrinin açıları da faklıydı. Ufak tefek ırkın hatları gibi, Blingdenstone'un duvar payandaları ve katları da yuvarlak, düzgün ve zarif bir şekilde kavisliydi. Bunun tam tersine, Menzoberranzan bir sarkıtın ucu kadar sivri, açılı bir yerdi; vadi yolları ve yüksek teraslardan oluşan bir yer. Drizzt iki şehri içlerinde barındırdıkları ırklar açısından düşündü, sert ve yumuşak, tıpkı içlerinde yaşayışların görünüşleri-ve yürekleri-gibi.</p>

      <p class="calibre2">Belwar'ın ikametgahı, dış mağaralardan birinin uzak bir köşesine saklanmıştı; daha da küçük bir mağaranın ağzının çevresine inşa edilmiş ufacık taş bir yapı. Açık cepheli svirfneblin konutlarının çoğunun tersine, Belwar'ın evinin bir ön kapısı vardı.</p>

      <p class="calibre2">Drizzt'e eşlik eden beş muhafızdan biri asasının arkasıyla kapıya vurdu. "Selamlar, En Şerefli Oyuk Sorumlusu!" diye seslendi. "Kral Schnicktick'in emirleriyle, drowu getirdik."</p>

      <p class="calibre2">Drizzt muhafızın sesindeki saygılı tonu fark etmişti. On yıldan uzun zaman önce, Belwar için korkmuş ve Dinin'in deep gnomeun ellerini kesmesinin, talihsiz yaratığı öldürmekten daha zalimce olup olmadığını merak etmişti. Sakatlar, vahşi Karanlıkaltı'nda hoş karşılanmazlardı.</p>

      <p class="calibre2">Taş kapı ardına kadar açıldı ve Belwar konuklarını selamladı. Gözleri derhal Drizzt'inkilere, on yıl önce, en son ayrıldıklarında paylaştıkları bakışlara kilitlendi.</p>

      <p class="calibre2">Drizzt Oyuk Sorumlusunun gözlerinde kasvet gördü, ancak o güçlü gurur yerinde duruyordu, bir parça azalmış bile olsa. Drizzt svirfneblinin sakatlığına bakmak istemedi; o uzun zaman önce meydana gelen olay, çok fazla tatsız anıyla bağlantılıydı. Ancak, kaçınılmaz olarak, drowun bakışları aşağı, Belwar'ın fıçı gibi gövdesinden, yanlarında sarkan kollarının ucuna indi.</p>

      <p class="calibre2">Belwar'ın elleri'ne baktığında, korkularının tam tersine, Drizzt'in gözleri hayretle açıldı. Sağ tarafta, kolunun kesik ucuna şahane şekilde uyan, mithrilden yapılmış ve üzerine karmaşık, akıl almaz tılsımlarla, bir toprak elementalı ve Drizzt'in bilmediği bazı başka yaratıkların figürleri oyulmuş bir çekiç başı vardı.</p>

      <p class="calibre2">Belwar'ın sol uzantısı bundan daha az görkemli değildi. Orada, deep gnome, yine mithrilden yapılmış ve aynı şekilde tılsımlar ve oymalarla bezenmiş -ki en çok fark edileni aletin geniş ucunun düz yüzeyinden uçuşa geçmiş bir ejderdi- iki başlı bir kazma taşıyordu. Drizzt Belwar'ın ellerindeki büyüyü sezebiliyordu ve fark etti ki, pek çok diğer svirfneblin, hem zanaatkarlar hem de büyücüler, bu nesnelerin kusursuzlaştırılmasında bir rol oynamışlardı.</p>

      <p class="calibre2">"Kullanışlı," dedi Belwar, Drizzt'in mithril elleri birkaç saniye incelemesine izin verdikten sonra.</p>

      <p class="calibre2">"Çok güzel," diye fısıldadı Drizzt yanıt olarak.</p>

      <p class="calibre2">O sırada çekiç ve kazmadan daha fazlasını düşünüyordu. Ellerin kendileri gerçekten harikuladeydiler, ancak, bunların ifade ettikleri şey Drizzt'e daha da olağanüstü göründü. Eğer bir kara elf, özellikle de bir drow erkeği, Menzoberranzan'a böylesi bir sakatlık haliyle sürünerek geri dönseydi, reddedilir ve ailesi tarafından dışlanarak, bir köle ya da başka bir drow sonunda sefaletine son verene dek, çaresiz bir serseri olarak gezip durmaya terk edilirdi. Drow kültüründe belirgin bir zayıflığa yer yoktu. Burada, belli ki, svirfneblinler Belwar'ı kabul etmişler ve bildikleri en iyi yolla ona sevgi göstermişlerdi.</p>

      <p class="calibre2">Drizzt nazikçe bakışlarını Oyuk Sorumlusunun gözlerine geri çevirdi. "Beni anımsadın," dedi. "Korktuğum şey.. "</p>

      <p class="calibre2">"Sonra konuşuruz, Drizzt Do'Urden," diyerek sözünü kesti Belwar. Oyuk Sorumlusu, Drizzt'in bilmediği svirfneblin lisanını kullanarak, muhafızlarla konuştu. "Eğer göreviniz tamamlandıysa, o halde ayrılabilirsiniz."</p>

      <p class="calibre2">"Senin emrindeyiz, En Şerefli Oyuk Sorumlusu," diye yanıtladı muhafızlardan biri. Drizzt, Belwar'ın bu unvanın söylenmesi üzerine hafifçe ürperdiğini fark etti. "Kral bizi eşlikçi ve muhafız olarak gönderdi, drow hakkındaki gerçek ortaya çıkana dek yanında kalmamız için."</p>

      <p class="calibre2">"O halde, gidin," diye karşılık verdi Belwar, gür sesi belirgin bir öfkeyle yükselerek. Bitirirken, doğrudan Drizzt'e baktı. "Bunun hakkındaki gerçeği zaten biliyorum. Tehlikede değilim."</p>

      <p class="calibre2">"Affınız dilerim, En Şer.."</p>

      <p class="calibre2">"Özür kabul edildi," dedi çabucak Belwar, muhafızın tartışmaya gireceğini görerek. "Gidin. Bunu savundum. Şimdi benim himayem altında ve ondan hiç korkmuyorum."</p>

      <p class="calibre2">Svirfneblin muhafızlar yere kadar eğildiler ve yavaşça uzaklaştılar. Belwar Drizzt'i kapıdan içeri aldı, sonra muhafızlardan ikisinin yakınlardaki binaların yanında ihtiyatlı konumlar aldıklarını gizlice göstermek için yeniden arkaya döndürdü. "Sağlığım için gereğinden fazla endişe ediyorlar," dedi drow lisanında, kuru kuru.</p>

      <p class="calibre2">"Böylesi bir ilgiye minnettar olmalısın," diye karşılık verdi Drizzt.</p>

      <p class="calibre2">"Nankör değilim!" diye cevabı yapıştırdı Belwar, suratı öfkeyle kızararakak.</p>

      <p class="calibre2">Drizzt bu sözcüklerin ardındaki gerçeği okudu. Belwar nankör değildi kadarı doğruydu, ancak Oyuk Sorumlusu böyle bir ilgiyi hak ettiğine inanmıyordu. Drizzt gururlu svirfneblini daha fazla mahcup etmek istemeyerek, şüphelerini kendine sakladı.</p>

      <p class="calibre2">Belwar'in evinin içi, taş bir masa, tek bir tabure, birçok çömlek ve testi rafı ve üzerinde demirden bir pişirme ızgarası olan bir ocaktan ibaret olacak şekilde, tek tuk eşya ile döşenmişti. Küçük mağaranın içindeki arka odanın kabaca yontulmuş girişinin ötesinde, deep gnomeun uyku bölmesi vardı ve oda, duvardan duvara gerilmiş bir hamak dışında, boştu. Bir diğer hamak, Drizzt için yeni alınmış olan, yerde bir yığın halinde duruyordu ve arka duvarda, altında çuvallar ve torbalar bulunan mithril halkalı deri bir ceket asılıydı.</p>

      <p class="calibre2">"Onu giriş odasına asacağız," dedi Belwar, çekiç eliyle ikinci hamağı göstererek. Drizzt nesneyi almak için kıpırdadı, ancak Belwar kazma eliyle onu durdurdu ve çevirdi.</p>

      <p class="calibre2">"Daha sonra," diye açıkladı svirfneblin. "Önce bana neden geldiğini anlatman gerek." Drizzt'in yıpranmış giysilerini, berelenmiş ve kirli suratını inceledi. Drowun bir süredir dışarıda, vahşi bölgelerde bulunduğu belliydi. "Ve bana nereden geldiğini de anlatmalısın."</p>

      <p class="calibre2">Drizzt taş zemine çöktü ve sırtını duvara dayadı. "Geldim, çünkü gidecek başka yerim yoktu," diye yanıtladı dürüstçe.</p>

      <p class="calibre2">"Ne zamandır şehrinden uzaktasın, Drizzt Do'Urden?" diye sordu Belwar yumuşak bir sesle. Daha sessiz hallerinde bile, güçlü deep gnomeun sesi iyi ayarlanmış bir zilin berraklığı ile çınlıyordu. Drizzt bu sesin güçlü duygular uyandıran tonlarına ve nasıl olup da tonlamasmdaki derin değişikliklerle içten bir şefkat ifade edebildiğine veya korku uyandırabildiğine şaşırıp, hayran kaldı.</p>

      <p class="calibre2">Drizzt omuz silkti ve başını arkaya devirip gözlerini tavana çevirdi. Zihni çoktan geçmişine doğru bir yolculuğa çıkmıştı. "Yıllardır zaman kavramını yitirdim." Yeniden svirfnebline baktı. "Karanlıkaltı'nın alçak geçitlerinde zamanın pek anlamı yok."</p>

      <p class="calibre2">Drizzt'in perişan görünümüne bakınca, Belwar sözlerindeki gerçeklikten şüphe edemiyordu, ancak deep gnome yine de şaşırmıştı. Odanın ortasındaki masaya ilerledi ve tabureye oturdu. Belwar Drizzt'i dövüşürken görmüştü; o dövüşte drowun bir toprak elementalım alt ettiğine tanık olmuştu. Bu kolay bir iş değildi. Ama eğer Drizzt gerçekten doğruyu söylüyorsa, Karanlıkaltı'nın vahşiliklerinde yıllardır tek başına ayakta kalmışsa, o halde Oyuk Sorumlusunun ona saygısı daha da büyük olurdu.</p>

      <p class="calibre2">"Bana maceralarını anlatmalısın, Drizzt Do'Urden," dedi Belwar. "Senin hakkındaki her şeyi bilmek istiyorum ki böylece ırkının düşmanlarının şehrine gelmendeki amacı daha iyi anlayabilirim."</p>

      <p class="calibre2">Drizzt uzun bir süre durdu ve nereden, nasıl başlayacağını düşündü. Belwar'a güveniyordu-başka seçeneği var mıydı?-ama svirfneblinin, onu Menzoberranzan'ın güvenliğinden ayrılmaya zorlayan ikilemi anlayabileceğinden emin değildi. Böylesine belirgin bir dostluk ve işbirliğine sahip bir toplumda yaşayan Belwar, Menzoberranzan denen trajediyi anlayabilir miydi? Drizzt bundan şüphe etti, ama yine, başka seçeneği var mıydı?</p>

      <p class="calibre2">Drizzt, Belwar'a sessizce, yaşamının son on yılının öyküsünü anlattı; Do'Urden Evi ile Hun'ett Evi arasındaki olası savaşı; Masoj ve Alton'la buluşmalarını; Guenhwyvar'ı alışını; Drizzt'in danışmanı, babası ve dostu Zaknafein'ın kurban edilişini; ve ardından halkını ve uğursuz tanrıçaları Lloth'u terk ediş kararı alışını. Belwar, Drizzt'in deep gnomeların Lolth dediği karanlık tanrıçadan bahsettiğini fark etti, ancak bu bölgesel farklılığın üzerinde durmadı. Eğer uzun yıllar önce karşılaştıkları o gün Belwar, Drizzt'in asıl niyetini gerçekten bilmiyorsa ve bazı şüpheleri var idiyse de, Oyuk Sorumlusu kısa zamanda bu drow hakkındaki tahminlerinin doğru olduğuna inandı. Drizzt Karanlıkaltı'daki yaşamını, basiliskle karşılaşmasını, kız ve erkek kardeşleriyle dövüşünü anlatırken, Belwar kendini ürperip titrerken buldu.</p>

      <p class="calibre2">Daha Drizzt svirfneblinleri arama nedenini anlatmadan -yalnızlığın ıstırabını ve vahşiliklerde hayatta kalmak için gerekli barbarlık içinde kendi kimliğini kaybetmekte olduğu korkusunu- Belwar hepsini tahmin etmişti bile. Drizzt yaşamının Blingdenstone'un dışındaki son günlerine geldiğinde, sözcüklerini dikkatle seçti. Drizzt henüz duygularıyla ve gerçekte kim olduğu korkusuyla başa çıkamamıştı ve yeni dostuna ne kadar güvenirse güvensin, daha düşüncelerini açığa vurmaya hazır değildi.</p>

      <p class="calibre2">Oyuk Sorumlusu, sadece hikayesini bitiren Drizzt'e bakarak, sessizce oturdu. Belwar öyküyü anlatmanın getirdiği acıyı anlamıştı. Daha fazla bilgi veya Drizzt'in açıkça paylaşmadığı kişisel ıstırabın ayrıntıları için üstelemedi.</p>

      <p class="calibre2">"Magga cammara," diye fısıldadı deep gnome düşünceli bir şekilde. Drizzt başını kaldırdı.</p>

      <p class="calibre2">"Taşlar adına," diye açıkladı Belwar. "Magga cammara."</p>

      <p class="calibre2">"Gerçekten de taşlar adına," diyerek ona katıldı Drizzt. Uzun ve huzursuz bir sessizlik hüküm sürdü.</p>

      <p class="calibre2">"İyi öykü," dedi Belwar sessizce. Drizzt'in bir omuzuna hafifçe vurdu, sonra yedek hamağı getirmek için mağara-odaya yürüdü. Daha Drizzt yardım etmek için doğrulmadan, Belwar hamağı duvardaki çengellere takmıştı bile.</p>

      <p class="calibre2">"Huzur içinde uyu, Drizzt Do'Urden," dedi Belwar, dinlenmeye çekilmek üzere dönerken. "Burada düşmanların yok. Kapımın taşı ötesinde pusuya yatmış canavarlar yok."</p>

      <p class="calibre2">Sonra Belwar diğer odaya geçti ve Drizzt düşünceleri ve duygularının anlaşılmaz girdabı içinde tek başına kaldı. Huzursuzluğu sürüyordu, ancak umutları kesinlikle tazelenmişti.</p>

      <p class="calibre2"></p>
    </div>

    <h2 id="sigil_toc_id_10">8</h2>

    <div class="s">
      <p class="calibre2"><span class="none9">Yabancılar</span></p>

      <p class="calibre2">Drizzt, son birkaç haftadır her gün yaptığı gibi, Belwar'in açık kapısından dışarı, svirfneblin şehrinin günlük düzenine baktı. Drizzt yaşamının bir belirsizlik durumu içinde olduğunu hissediyordu; sanki her şey bir durgunluk içine girmişti. Belwar'ın evine geldiğinden bu yana Guenhwyvafı ne görmüş, ne de hakkında bir şey işitmişti. pwafwisini ya da silahlarını ve zırhını yakın zamanda geri alma beklentisi içinde de değildi. Drizzt her şeyi metanetle kabullenmişti.</p>

      <p class="calibre2">Kendisinin ve Guenhwyvar'ın şimdi, yıllardır olduklarından daha iyi durumda olduklarını düşünüyordu ve svirfneblinlerin ne heykelciğe ne de ona ait diğer hiçbir şeye zarar vermeyeceklerinden emindi. Drow oturup bekledi ve olayları akışına bıraktı.</p>

      <p class="calibre2">Belwar bugün dışarı çıkmıştı, bu, köşesine çekilmiş Oyuk Sorumlusunun evinden ayrıldığı nadir durumlardan biriydi. Deep gnome ve Drizzt'in nadiren sohbet ettikleri gerçeğine rağmen -Belwar yalnızca kendi sesini duymak hatırına konuşan tiplerden değildi- Drizzt Oyuk Sorumlusunu özlediğini fark etti. Sohbetlerinin zenginliğinde bir değişiklik olmamasına karşın, dostlukları gelişmişti.</p>

      <p class="calibre2">Bir grup genç svirfneblin önünden yürüdüler ve içerideki drowa birkaç acele sözcük bağırdılar. Bu daha önce pek çok kereler olmuştu, özellikle Drizzt'in şehre girmesinden sonraki ilk günlerde. O zamanlarda, Drizzt bunu bir selamlama mı, yoksa bir hakaret mi olduğunu merak ederdi. Ancak, bu kez, Drizzt sözcüklerin temel dostane anlamlarını kavramıştı, çünkü Belwar ona svirfneblin lisanının temel düzeyinde dersler vermek için vakit harcamıştı.</p>

      <p class="calibre2">Oyuk Sorumlusu saatler sonra geri döndüğünde, Drizzt'i taş taburede oturup, dünyanın akıp geçişini izlerken buldu.</p>

      <p class="calibre2">"Söyle bana, kara elf," diye sordu deep gnome içten ve melodik sesiyle, "bize baktığında ne görüyorsun? Senin tarzına çok mu yabancıyız?"</p>

      <p class="calibre2">"Umut görüyorum," diye karşılık verdi Drizzt. "Ve umutsuzluk."</p>

      <p class="calibre2">Belwar anladı. Svirfneblin toplumunun drowun ilkelerine daha iyi uyduğunu biliyordu, ama Blingdenstone'un koşuşturmacasım uzaktan izlemek, yeni dostuna sadece acı dolu anıları canlandırıyor olabilirdi.</p>

      <p class="calibre2">"Bugün Kral Schnicktick ve ben bir araya geldik," dedi Oyuk Sorumlusu. "Sana doğruyu söylemem gerekirse, seninle çok ilgileniyor."</p>

      <p class="calibre2">"Merak ediyor, daha iyi bir söz gibi görünüyor," diye yanıtladı Drizzt, ama bu sırada gülümsüyordu ve Belwar bu gülüşün ardında ne kadar acının gizli olduğunu merak etti.</p>

      <p class="calibre2">Oyuk Sorumlusu kısa, af dileyen bir eğilişle Drizzt'in dolambaçsız dürüstlüğüne boyun eğdi. "Merak ediyor, o halde, dilediğin gibi. Bildiğimiz drow elfleri gibi olmadığını kabul etmelisin. Kırılmamanı rica ediyorum."</p>

      <p class="calibre2">"Hiç kırılmadım," diye yanıtladı Drizzt dürüstçe. "Sen ve halkın bana umut etme cesaretini gösterdiğimden daha fazlasını verdiniz. Şehirdeki o ilk gün öldürülmüş olsaydım, o kaderi suçu svirfneblinlere yüklemeden kabullenirdim."</p>

      <p class="calibre2">Belwar, Drizzt'in mağara dışına, bir araya toplanmış gençlere bakışını izledi. "Onların arasına katılmalısın," diye önerdi Belwar.</p>

      <p class="calibre2">Drizzt ona şaşırarak baktı. Belwar'ın evinde geçirdiği tüm o zaman içinde, svirfneblin asla böyle bir şey önermemişti. Drizzt Oyuk Sorumlusunun konuğu olarak kalması gerektiğini ve hareketlerini izlemek konusunda Belwar'in kişisel olarak sorumlu kılındığını sanmıştı.</p>

      <p class="calibre2">Belwar kapıya doğru başını sallayarak, önerisini sessizce yineledi. Drizzt bir kez daha dışarı baktı. Mağaranın karşısında, bir düzine kadar genç svirfneblinden oluşan grup, taşlardan ve eski zırhlardan gerçek boyutunda yapılmış bir basilisk kuklasına oldukça büyük taşlar fırlatma yarışmasına girişmişlerdi. Svirfneblinler illüzyon büyüsü sanatında büyük beceri sahibiydiler ve böyle bir illüzyonist, kaba noktaları pürüzsüzleştirmek ve kuklayı daha gerçek gibi göstermek için, üzerinde ufak tefek bazı büyüler yapmıştı.</p>

      <p class="calibre2">"Kara elf, kimi zaman dışarı çıkmalısın," diye mantık yürüttü&nbsp;<span style="text-indent: 19.85pt; font-size: 1em;">Belwar. "Daha ne kadar zaman evimin boş duvarlarını tatmin edici bulacaksın?"</span></p>

      <p class="calibre2">"Sana uyuyorlar," diye cevabı yapıştırdı Drizzt, istediğinden biraz daha sertçe.</p>

      <p class="calibre2">Belwar başıyla onayladı ve odaya göz gezdirmek için döndü. "Öyle," dedi alçak sesle. Drizzt onun büyük acısını apaçık görebiliyordu. Belwar drowa geri döndüğünde, yuvarlak hatlı suratında yanılgıya yer bırakmayacak şekilde teslimiyetçi bir ifade vardı. "Magga cammara, kara elf. Bu senin dersin olsun."</p>

      <p class="calibre2">"Neden?" diye sordu Drizzt ona. "Neden Belwar Dissengulp, En Şerefli Oyuk Sorumlusu" -Belwar unvanın, bahsi geçince yine irkildi- "kendi kapısının gölgeleri arasında duruyor?"</p>

      <p class="calibre2">Belwar'ın çenesi kasıldı ve koyu renk gözleri küçüldü. "Dışarı çık," dedi çınlayan bir gürlemeyle. "Gençsin kara elf ve tüm dünya önünde. Ben yaşlıyım. Gençliğim geride kalalı çok oldu."</p>

      <p class="calibre2">"O kadar yaşlı değilsin," diye tartışmaya girişti Drizzt, bu kez Oyuk Sorumlusunu, onu bu kadar sıkan şeyin ne olduğunu açıklaması için zorlamaya kararlı bir şekilde. Ancak, Belwar sadece döndü ve sessizce mağara-odasına yürüyerek, kapı yerine asılmış battaniyeyi ardından sıkıca çekip kapattı.</p>

      <p class="calibre2">Drizzt başını salladı ve hayal kırıklığı içinde yumruğunu avucuna indirdi. Belwar onun için çok şey yapmıştı, önce onu svirfneblin kralının kararından korumuş, sonra, son birkaç hafta ona arkadaşlık etmiş, svirfneblin lisanım ve deep gnomeların yöntemlerini öğretmişti. Belwar'ın büyük bir yük taşıdığını açıkça görmesine rağmen, Drizzt bu iyilikleri ödeyemiyordu. Şimdi battaniyeyi itip girivermek, Oyuk Sorumlusuna gitmek ve kasvetli düşüncelerini anlattırmak istiyordu.</p>

      <p class="calibre2">Ancak, Drizzt yeni dostuna henüz böylesine cesurca yaklaşamazdı. Zaman içinde Oyuk Sorumlusunun acısının anahtarını bulacağına and içti, ancak şu anda kendi ikileminin üstesinden gelmeliydi. Belwar ona Blingdenstone'a gitme izni vermişti!</p>

      <p class="calibre2">Drizzt yeniden mağaranın karşısındaki gruba baktı. İçlerinden üçü kuklanın karşısında, sanki taşlaşmış gibi, hiç kıpırtısız duruyorlardı. Meraklanan Drizzt kapıya ilerledi. Sonra, daha ne yaptığını anlamadan, kapının dışındaydı ve genç deep gnomelara yaklaşıyordu.</p>

      <p class="calibre2">Drow yaklaşınca oyun sona erdi.</p>

      <p class="calibre2">Svirfneblinler haftalardır dedikodusunu yaptıkları kara elfle tanışmakla daha çok ilgilendiler. Drizzt'e doğru seğirtip, çevresini sararken, merakla fısıldaşıyorlardı.</p>

      <p class="calibre2">Svirfneblinler çevresini sarınca, Drizzt kaslarının istem dışı gerildiğini hissetti. Avcının ilkel dürtüleri tolerans gösterilemeyecek bir zayıflık sezmişlerdi. Drizzt kendi kendisine sessizce, ancak katı bir biçimde, svirfneblinlerin düşman olmadığını anımsatarak, alt egosunu bastırmak için güç bela çabaladı.</p>

      <p class="calibre2">"Selamlar, Belwar Dissengulp'un drow dostu," dedi gençlerden biri. "Ben Seldig, genç ve toyum, ama üç yıl sonra bir keşif madencisi olacağım."</p>

      <p class="calibre2">Deep gnomeun hızlı konuşmasını anlamak Drizzt'in uzun saniyelerini aldı. Ancak, Seldig'in gelecekteki mesleğinin önemini anlamıştı, çünkü Belwar ona keşif madencilerinin, yani değerli mineral ve taşlar aramak için Karanlıkaltı'na giden svirfneblinlerin, tüm şehirdeki en saygın deep gnomelar arasında olduklarını anlatmıştı.</p>

      <p class="calibre2">"Selamlar, Seldig," diye yanıtladı Drizzt sonunda. "Ben Drizzt Do'Urden." Bir sonraki davranışının ne olacağını tam olarak bilemeyen Drizzt kollarını göğsünde çaprazladı. Kara elfler için, bu bir barış işaretiydi, ancak Drizzt bunun tüm Karanlıkaltı'nda kabul gören bir hareket olduğundan emin değildi.</p>

      <p class="calibre2">Svirfneblinler birbirlerine baktılar, harekete aynı şekilde karşılık verdiler, sonra Drizzt'in rahatlayarak soluk vermesi üzerine, hep beraber gülümsediler.</p>

      <p class="calibre2">"Söylendiğine göre, Karanlıkaltı'ndaymışsm," diye sürdürdü Seldig, oyun alanına geri dönerken onu izlemesi için Drizzt'e işaret ederek.</p>

      <p class="calibre2">"Uzun yıllardır," diye yanıtladı Drizzt, genç svirfneblinin peşine düştüğünde. Drowun içindeki avcı egosu, deep gnomeları yakın takip ederken daha da huzursuzlandı, ancak Drizzt içgüdüsel paranoyasını tamamen denetim altında almıştı. Grup sahte basiliskin yanına vardığında, Seldig taşın üzerine oturdu ve Drizzt'ten maceralarından bir kaç öykü anlatmasını istedi.</p>

      <p class="calibre2">Drizzt svirfneblin lisanına hakimiyetinin bu iş için yeterli olduğundan şüphelenerek, tereddüt etti, ancak Seldig ve diğerleri ona baskı yaptılar. Sonunda, Drizzt başıyla onayladı ve durdu. Bir an düşünerek, gençlerin ilgisini çekecek bir öykü anımsamaya çalıştı. Bakışları bilinçsizce mağarada dolanarak, bir ipucu aradı.</p>

      <p class="calibre2">Gözleri illüzyonla geliştirilmiş basilisk kuklasına kilitlendi.</p>

      <p class="calibre2">"Basilisk," diye açıkladı Seldig.</p>

      <p class="calibre2">"Biliyorum," diye yanıtladı Drizzt. "Böyle bir yaratıkla karşılaştım." Kayıtsızca gruba geri döndü ve görünüşleri Drizzt'i şaşırttı. Seldig ve arkadaşlarının hepsi öne doğru eğilmişlerdi ve merak, dehşet ve keyif ifadelerinin karışımıyla, ağızlan bir karış açık kalmıştı.</p>

      <p class="calibre2">"Kara elf! Bir basilisk mi gördün?" diye sordu bir tanesi, inanamazlık içinde. "Gerçek, canlı bir basilisk?"</p>

      <p class="calibre2">Hayretlerini anlamaya başlayınca, Drizzt gülümsedi. Kara elflerin tersine, Svirfneblinler toplumlarının genç üyelerini koruma altına alıyorlardı. Bu deep gnomelar büyük olasılıkla Drizzt yaşlarında olmalarına rağmen, Blingdenstone'un dışına ya nadiren çıkmış ya da hiç çıkmamışlardı. Onların yaşındaki drow elfleri Menzoberranzan'ın dışındaki dehlizlerde yıllarca devriye gezmiş olurlardı. Bu heybetli canavarlar Karanlıkaltı'nda bile nadir bulunmasına rağmen, Drizzt'in basiliski tanıyor olması, o zaman deep gnomelara o kadar inanılmaz gelmezdi.</p>

      <p class="calibre2">"Basiliskin gerçek olmadığını söylemiştin!" diye bağırdı svirfneblinlerden biri diğerine ve onu omuzundan sertçe itti.</p>

      <p class="calibre2">"Asla bunu söylemedim!" diye karşı çıktı diğeri, o da ötekini iterek.</p>

      <p class="calibre2">"Amcam bir keresinde bir basilisk görmüş," dedi bir diğeri.</p>

      <p class="calibre2">"Amcanın tüm gördüğü taşın üzerindeki çiziklerdi!" diyerek güldü Seldig. "Kendi iddiasına göre, bunlar bir basiliskin izleriydi."</p>

      <p class="calibre2">Drizzt'in gülümsemesi genişledi. Basiliskler büyülü yaratıklardı ve diğer varoluş alemlerinde daha olağandılar. Drowlar, özellikle de yüce rahibeler, sık sık diğer alemlere kapı açtıklarından, böylesi canavarlar belli ki svirfneblin yaşayışının normlarının ötesindeydi. Bir basiliske bakanların pek azı deep gnomelardı. Drizzt yüksek sesle güldü. Şüphesiz, geri dönüp bir tane gördüğünü söyleyen deepgnome sayısı daha da azdı.</p>

      <p class="calibre2">"Eğer amcan izleri takip edip, canavarı bulsaydı," diye sürdürdü Seldig, "bugün geçitte bir taş yığını halinde oturuyor olurdu! Sana şunu söyleyeyim ki, kayalar böyle öyküler anlatmazlar!"</p>

      <p class="calibre2">Paylanan deep gnome haklılığını kanıtlamak için etrafına bakındı. "Drizzt Do'Urden'de bir tane görmüş!" diyerek karşı çıktı.</p>

      <p class="calibre2">"Pek de bir taş yığınına benzemiyor!" Tüm gözler yeniden Drizzt'e çevrildi.</p>

      <p class="calibre2">"Gerçekten de bir tane gördün mü, kara elf?" diye sordu Seldig. "Lütfen sadece doğruyu söyleyerek yanıtla."</p>

      <p class="calibre2">"Bir tane," diye yanıtladı Drizzt.</p>

      <p class="calibre2">"Ve bakışlarını sana çevirmeden kaçtın mı?" diye sordu Seldig. O ve diğer svirfneblinler bu sorunun yanıtının zaten belli olduğunu düşünüyorlardı.</p>

      <p class="calibre2">"Kaçmak?" diyerek gnome lisanındaki sözcüğü yineledi Drizzt, anlamından emin olamayarak.</p>

      <p class="calibre2">"Kaçmak... eee... uzaklaşmak," diye açıkladı Seldig. Sonra diğer svirfneblinlerden birine baktı ve o da katışıksız bir dehşet ifadesi takınıp tökezledi ve çılgıncasına birkaç adım öteye kaçtı. Diğer deep gnomelar bu performansı alkışlarken, Drizzt de kahkahalarına katıldı.</p>

      <p class="calibre2">"Daha bakışlarını üzerine çeviremeden, basiliskten uzaklaştın," diyerek mantık yürüttü Seldig.</p>

      <p class="calibre2">Drizzt biraz mahcup olarak omuz silkti ve Seldig onun birşeyleri kendine sakladığını tahmin etti.</p>

      <p class="calibre2">"Kaçmadın mı?"</p>

      <p class="calibre2">"Ben... kaçamazdım," diye açıkladı Drizzt. "Basilisk evimi işgal etmiş ve bir sürü rotheumu öldürmüştü. Evler," duraksadı ve doğru svirfneblin sözcüğünü aradı. "Barınaklar," diye açıkladı sonunda, "Karanlıkaltı'nın vahşi bölgelerinde pek sık bulunan yerler değildirler. Bir kere bulunup, güven altına alındılar mı, neye mal olursa olsun, savunulmaları gerekir."</p>

      <p class="calibre2">"Onunla dövüştün mü?" diye bir haykırış yükseldi grubun arkalarından.</p>

      <p class="calibre2">"Uzaktan taş fırlatarak mı?" diye sordu Seldig. "Kabul edilen yöntem budur."</p>

      <p class="calibre2">Drizzt deep gnomeların kuklaya fırlatmış oldukları kaya parçaları yığınına baktı ve kendi ince yapısını düşündü. "Benim kollarım böyle kayaları kaldıramazdı bile."</p>

      <p class="calibre2">"O halde nasıl?" diye sordu Seldig. "Bize anlatmak zorundasın."</p>

      <p class="calibre2">Şimdi Drizzt'in bir öyküsü vardı. Düşüncelerini toparlamak için birkaç saniye sustu. Yeni lisanıyla ilgili sınırlı becerileri karmaşık bir öykü anlatmasına izin vermeyecekti, bu yüzden sözcüklerini göstermeye karar verdi. Svirfneblinlerin taşımakta olduğu iki sırık buldu ve bunları palalar olarak tanıttı. Sonra, ağırlığını taşıyacağından emin olmak için, kuklanın yapısını inceledi.</p>

      <p class="calibre2">Drizzt durumu açıklayıp, karanlık büyüsünün detaylarını -gerçekten basiliskin kafasına bu büyüyü yerleştirerek- anlatır ve kedi arkadaşı Guenhwyvar'ın konumunu belirtirken, genç deep gnomelar endişe içinde etrafına toplanmışlardı. Svirfneblinler elleri üzerine oturup öne doğru eğilmişler, her sözcükte soluklarını tutuyorlardı. Kukla zihinlerinde canlanmış gibiydi; sürünerek ilerleyen bir canavar ve dünyalarındaki bu yabancı, Drizzt, canavarın ardında, gölgelere sinmiş halde.</p>

      <p class="calibre2">Oyun oynanırken, Drizzt'in dövüş hareketlerini canlandırma zamanı geldi. Yavaşça basiliskin sırtına atlayıp, yaratığın başına doğru adımlarım dikkatle seçerken, svirfneblinlerin hep beraber soluklarını tuttuklarını duydu. Drizzt kendini deep gnomeların heyecanına kaptırdı ve bu, anılarını daha da canlandırdı.</p>

      <p class="calibre2">Her şey öylesine gerçek olmuştu ki.</p>

      <p class="calibre2">Deep gnomelar, Karanlıkaltı'nın vahşiliklerinden kendilerine gelen bu olağanüstü drowun göz kamaştırıcı bir kılıç oyunu gösterisi sergileyeceğini tahmin ederek, yakına geldiler.</p>

      <p class="calibre2">Sonra korkunç bir şey oldu.</p>

      <p class="calibre2">Bir saniye önce, cesaret ve silah öyküleri ile yeni dostlarını eğlendiren sahne oyuncusu Drizzt idi. Bir saniye sonra, sahte canavara indirmek üzere sırıklarından birini kaldıran drow artık Drizzt değildi. Tıpkı o gün yosun kaplı mağaranın dışındaki dehlizlerde olduğu gibi, avcı basiliskin tepesinde duruyordu.</p>

      <p class="calibre2">Sırıklar canavarın gözlerine daldılar; sırıklar vahşice taş kafaya indiler.</p>

      <p class="calibre2">Svirfneblinler gerilediler; bazıları korkudan, bazıları sadece tedbir olarak. Avcı dönerken, taş çentilip yarıldı. Yaratığın kafası işlevini gören dört köşe taş kırılıp düştü ve kara elf de peşinden atladı. Avcı kararlı bir şekilde yuvarlanıp, yeniden ayakları üzerine dikildi ve derhal yeniden atılıp, sırıklarıyla öfkeden kudurmuş halde darbeler indirdi. Tahta silahlar kırılmış, Drizzt'in elleri kanamıştı, ancak o -avcı-yıkılmamıştı.</p>

      <p class="calibre2">Güçlü deep gnome elleri drowu kollarından kavrayarak sakinleştirmeye çalıştılar. Avcı bu yeni hasımlarına döndü. Ondan daha güçlüydüler ve iki tanesi onu sıkıca tutmuşlardı, ancak birkaç ustaca dönüş, svirfneblinlere dengelerini kaybettirdi. Avcı deep gnomeların dizlerini tekmeledi ve kendi dizleri üzerine düşerken dönüp, ki svirfneblini kafa üstü yuvarladı.</p>

      <p class="calibre2">Avcı hemen ayağa fırlamıştı ve kırık palalarım üzerine gelecek düşman için hazır etmişti.</p>

      <p class="calibre2">Belwar hiç korku belirtisi göstermedi. Kollarım savunmasızca iki yana açtı. "Drizzt!" diye seslendi tekrar tekrar. "Drizzt Do'Urden!"</p>

      <p class="calibre2">Avcı svirfneblinin çekiciyle kazmasına baktı. Mithrilden yapılma ellerin görüntüsü, içindeki rahatlatıcı anıları uyandırdı. Birdenbire yeniden Drizzt olmuştu. Kaskatı kesilip utanç duyarak, sırıkları yere düşürdü ve berelenmiş ellerine baktı.</p>

      <p class="calibre2">Belwar kendinden geçen drowu düşmeden yakaladı, kaldırıp kucakladı ve hamağına geri taşıdı.</p>

      <p class="calibre2">Sıkıntılı düşler Drizzt'in uykusunu istila ettiler; Karanlıkaltı'nın anıları ve o asla kaçamadığı diğer karanlık benliği.</p>

      <p class="calibre2">"Nasıl açıklayabilirim?" diye sordu Belwar'a, Oyuk Sorumlusu onu o gece daha geç saatlerde taş masanın ucunda otururken bulduğunda. "Nasıl af dileyebilirim?"</p>

      <p class="calibre2">"Gerekli değil," dedi Belwar ona.</p>

      <p class="calibre2">Drizzt inanmaz bakışlarla ona baktı. "Anlamıyorsun," diye başladı, kendisine olanların derinliklerini Oyuk Sorumlusuna nasıl anlatabileceğini merak ederek.</p>

      <p class="calibre2">"Uzun yıllar boyunca orada, Karanlıkaltı'nda yaşadın," dedi Belwar, "diğerlerinin hayatta kalamadığı yerde."</p>

      <p class="calibre2">"Ama hayatta kaldım mı?" diye yüksek sesle düşündü Drizzt.</p>

      <p class="calibre2">Belwar'ın çekiç eli nazikçe drowun omuzuna dokundu ve Oyuk Sorumlusu Drizzt'in yanına, masaya oturdu.</p>

      <p class="calibre2">Tüm gece boyunca orada kaldılar. Drizzt başka bir şey söylemedi ve Belwar da onu zorlamadı. Oyuk Sorumlusu o gece rolünü biliyordu: sessiz bir dayanak.</p>

      <p class="calibre2">Kapının ötesinden Seldig'in sesi geldiğinde, ikisi de kaç saat geçtiğini bilmiyorlardı. "Gel, Drizzt Do'Urden," diye seslendi genç deep gnome. "Gel ve bize başka Karanlıkaltı öyküleri anlat."</p>

      <p class="calibre2">Drizzt bu isteğin kötü bir numara mı yoksa ironik bir şaka mı olduğunu merak ederek Belwar'a baktı.</p>

      <p class="calibre2">Belwar'ın gülümseyişi bu düşünceleri uzaklaştırdı. "Magga cam-mara, kara elf," diyerek kıkırdadı deep gnome. "Saklanmana izin vermeyecekler."</p>

      <p class="calibre2">"Gönder onları," diye ısrar etti Drizzt.</p>

      <p class="calibre2">"Teslim olmaya bu kadar gönüllü müsün?" diyerek payladı onu Belwar, normalde yumuşak olan sesinde farklı bir tınıyla. "Vahşiliklerdeki sınavlarda hayatta kalmayı başaran sen?"</p>

      <p class="calibre2">"Fazla tehlikeli," diye umutsuzca açıkladı Drizzt, sözcükleri arayarak. "Denetleyemiyorum.. kurtulamıyorum... "</p>

      <p class="calibre2">"Onlarla git, kara elf," dedi Belwar. "Bu kez daha tedbirli olacaklardır."</p>

      <p class="calibre2">"Bu... canavar... beni izliyor," diye açıklamaya çabaladı Drizzt.</p>

      <p class="calibre2">"Belki bir süre için," diye kayıtsızca yanıtladı Oyuk Sorumlusu. "Magga cammara, Drizzt Do'Urden! Beş hafta o kadar da uzun bir zaman değil; son on yıldır katlandığın dertlerle karşılaştırılamaz. Bu canavardan özgürlüğünü kazanacaksın."</p>

      <p class="calibre2">Drizzt'in eflatun gözleri, Belwar Dissengulp'un koyu gri gözlerinde yalnızca içtenlik buldu.</p>
    </div>

    <div class="s">
      <p class="calibre2">"Ancak, sadece onu ararsan... " diye bitirdi Oyuk Sorumlusu</p>

      <p class="calibre2"></p>
    </div>

    <h2 id="sigil_toc_id_11">9</h2>

    <div class="s">
      <p class="calibre2"><span class="none9">T</span><span class="none9">aş</span></p>

      <p class="calibre2">"Dışarı gel, Drizzt Do'Urden," diye yeniden seslendi Seldig taş çapının ardından.</p>

      <p class="calibre2">Bu kez ve sonraki günlerde de her seferinde, çağrıyı Drizzt, yalnızca Drizzt yanıtladı.</p>

      <p class="calibre2">Myconidlerin kralı, kara elfin mağaranın yosun kaplı alt seviyesinde sinsice ilerleyişini izledi. Mantarsı, bunun buradan giden drow olmadığım biliyordu, ancak, bir müttefik olan Drizzt, kralın daha önce karşılaştığı ilk kara elfti. Tehlikeden habersiz on bir ayak boyundaki dev, yabancıyı durdurmak için aşağı süründü.</p>

      <p class="calibre2">Zaknafein'ın ölümcül hayaleti, canlı mantar-adam yaklaştıkça, kaçmaya ya da saklanmaya teşebbüs bile etmedi. Zaknafein'ın kılıçları rahatça ellerine yerleşmişlerdi. Myconid kralı bir spor bulutu üfleyerek, bu yeni gelenle telepatik bir konuşma yolu aradı.</p>

      <p class="calibre2">Ancak, yaşayan ölü canavarlar iki farklı alemde varolurlardı ve zihinleri bu tür girişimlere geçit vermezdi. Zaknafein'ın dünyevi bedeni myconidle yüz yüze idi, ancak ölümcül hayaletin zihni çok uzaklardaydı ve maddi bedenine Saygıdeğer Malice'in iradesiyle bağlanmıştı. Ölümcül hayalet hasmıyla arasındaki son birkaç ayak uzaklığı kapadı.</p>

      <p class="calibre2">Myconid kralı ikinci bir bulut üfledi ve bu kez spor bulutu rakibi yatıştırmaya yönelikti. Ancak, bu da diğerleri kadar yararsızdı. Ölümcül hayalet kararlı bir şekilde ilerlemeyi sürdürdü ve dev onu yere sermek için güçlü kollarını kaldırdı.</p>

      <p class="calibre2">Zaknafein darbeleri jilet kadar keskin kenarlı kılıçlarının hızlı hareketleriyle engelleyerek, myconidin ellerini kesti. Ölümcül hayaletin silahları gözle izlenemeyecek kadar hızlı bir şekilde, kralın mantara benzeyen gövdesine indiler ve mantarsıyı sırt üstü yere deviren derin yaralar açtılar.</p>

      <p class="calibre2">Üst seviyeden, düzinelerce daha yaşlı ve güçlü myconid, yaralanan krallarını kurtarmak için aşağı doğru süründüler. Ölümcül hayalet yaklaşmakta olduklarını gördü, ancak korku nedir, bilmedi. Zaknafein devle işini bitirdikten sonra, saldırıyı karşılamak üzere soğukkanlılıkla döndü.</p>

      <p class="calibre2">Mantar adamlar çeşitli sporlar püskürterek geldiler. Zaknafein kendini etkilemeyecek olan bulutlan göz ardı etti ve tamamen kendisine saldıran kollara yoğunlaştı. Myconidler dört bir yandan üzerine geldiler.</p>

      <p class="calibre2">Ve dört bir yanda öldüler.</p>

      <p class="calibre2">Bilinmeyen yüzyıllar boyunca korularına göz kulak olmuşlar, barış içinde yaşamış ve kendi yollarında yürümüşlerdi. Ancak, ölümcül hayalet bir zamanlar Drizzt'in yuvası olan, şimdi terk edilmiş küçük mağaraya giden daracık ve alçak dehlizden geri döndüğünde, Zak'ın öfkesi barış dinlemezdi. Zaknafein mantar korusuna çıkan duvara hücum ettiğinde, yoluna çıkan her şeyi kırdı geçirdi. Dev mantarlar, kesilen ağaçlar gibi yuvarlandılar. Aşağıda, tabiatları gereği ürkek olan küçük rothe sürüsü çılgınca bir paniğe boğulup, açık Karanlıkaltı'nın dehlizlerine doğru hücum ettiler. Geriye kalan az sayıdaki mantar adam, bu kara elfin kudretine şahit olduklarından, yolundan çekilmek için sağa sola kaçıştılar. Ancak myconidler hızlı harekete eden yaratıklar değillerdi ve Zaknafein hepsini amansızca kovalayıp yere indirdi.</p>

      <p class="calibre2">Yosun kaplı mağaradaki hükümranlıkları ve çok çok uzun zamandır yaşadıkları mantar korusu ani ve nihai bir sona ulaşmıştı.</p>

      <p class="calibre2"></p>
    </div>

    <h2 id="sigil_toc_id_12">10</h2>

    <div class="s">
      <p class="calibre2"><span class="none9">Dehlizlerdeki Fısıltılar</span></p>

      <p class="calibre2">Svirfneblin devriyesi, savaş çekiçlerini ve kazmalarını hazır tutarak, kırık dökük ve dolambaçlı dehlizin dönemeçleri boyunca ağır ağır ilerledi. Deep gnomelar Blingdenstone'dan çok uzakta değillerdi -bir günden daha az mesafedeydiler- ancak, genellikle Karanlıkaltı'nın derinliklerinde uygulanan ustalıklı savaş düzenine geçmişlerdi.</p>

      <p class="calibre2">Dehliz ölüm kokuyordu.</p>

      <p class="calibre2">Katliamın hemen ileride olduğunu bilen lider deep gnome, bir kaya parçasının üzerinden çekine çekine baktı. Goblinler! diye&nbsp;<span style="text-indent: 19.85pt; font-size: 1em;">haykırdı duyuları yol arkadaşlarına. Svirfneblinlerin ırksal duygu paylaşımı yeteneklerinde bu, açık seçik duyulan bir sesti.</span></p>

      <p class="calibre2">Karanlıkaltı'nın tehlikeleri deep gnomelarm üzerine çöktüğünde, nadiren sesli konuşurlar ve temel düşünceleri iletebilen toplumsal bir duygu bağına dönerlerdi.</p>

      <p class="calibre2"></p>

      <p class="calibre2">Diğer svirfneblinler silahlarını sıkıca kavradılar ve zihinsel iletişimlerinin heyecanlı kargaşasından ortaya bir savaş planı çıkarmaya başladılar. Hala kayanın üstünden ileriyi gözetleyen tek kişi olan lider, baskın bir düşünceyle onları durdurdu. Ölü goblinler!</p>

      <p class="calibre2">Diğerleri onu izleyerek kaya kütlesinin üstünden, tüyler ürpertici sahneye baktılar. Yirmi kadar goblin kesilip parçalanmış halde ortalığa yayılmışlardı.</p>

      <p class="calibre2">"Drow işi," diye fısıldadı svirfneblin grubundan birisi, kesik-lerdeki izleri ve kılıçların talihsiz yaratıkların derilerini ne kadar kolay kesmiş olduklarını gördükten sonra. Karanlıkaltı ırkları arasında, yalnızca drowlar böylesine ince ve şeytansı keskinlikte kılıçlar taşırlardı.</p>

      <p class="calibre2">Fazla yakın, diye yanıtladı bir başka deep gnome duyularıyla, ilk konuşanın omuzuna vurarak.</p>

      <p class="calibre2">"Bunlar öleli bir gün olmuş, belki daha fazla," dedi bir başkası 'yüksek sesle, arkadaşının uyarısını çürüterek. "Kara elfler katliam bölgesinde yatıp beklemezler. Bu onların tarzı değil."</p>

      <p class="calibre2">"Goblin gruplarını kılıçtan geçirmek de onların tarzı değil," diye yanıtladı sessiz iletişimde ısrar etmiş olan. "Ortalıkta tutsak alınacaklar varken!"</p>

      <p class="calibre2">"Sadece doğrudan Menzoberranzan'a döneceklerse tutsak alırlar," dedi birincisi. Lidere döndü. "Oyuk Sorumlusu Krieger, derhal Blingdenstone'a dönmeli ve bu katliamı rapor etmeliyiz!"</p>

      <p class="calibre2">"Oldukça zayıf bir rapor olur bu," diye yanıtladı Krieger. "Dehlizlerde ölü goblinler mi? Bu pek o kadar alışılmadık bir görüntü değil."</p>

      <p class="calibre2">"Bu bölgedeki ilk drow hareketi değil," diye bildirdi diğeri. Oyuk Sorumlusu ne arkadaşının sözlerindeki gerçek payını, ne de önerinin doğruluğunu inkar edebilirdi. Son zamanlarda iki başka devriye grubu Blingdenstone'a Karanlıkaltı'nın dehlizlerinde yatan -büyük olasılıkla drow elflerince katledilmiş- ölü canavar öyküleriyle dönmüşlerdi.</p>

      <p class="calibre2">"Ve bakın," diye sürdürdü deep gnome, goblinlerden birine ait keseyi almak için eğilerek. Keseyi açtı ve bir avuç dolusu altın ve gümüş sikkeyi ortaya çıkardı. "Hangi kara elf böylesine bir ganimeti geride bırakacak kadar sabırsız olabilir?"</p>

      <p class="calibre2">"Bunun drowların işi olduğundan emin olabilir miyiz?" diye sordu Krieger, bu gerçekten şüphe duymamasına rağmen. "Belki başka bir yaratık bölgemize girmiştir. Ya da bir olasılık, daha zayıf bir düşman, goblin orc, drow silahlarını bulmuştur."</p>

      <p class="calibre2">Drow! diyerek derhal görüş birliğine vardı diğerlerinin düşünceleri.</p>

      <p class="calibre2">"Kesikler hızlı ve kesin," dedi biri. "Ve goblinlerinkilerin dışında, herhangi bir yaralanma işareti görmüyorum. Kara elfler-den başka kim öldürmekte bu kadar usta olabilir ki?"</p>

      <p class="calibre2">Oyuk Sorumlusu Krieger geçitten aşağı, tek başına, biraz daha yürüyerek, bu esrara ipucu olabilecek birşeyler için taşları inceledi. Deep gnomelar, kayalarla diğer birçok yaratığın ötesinde bir ilişkiye sahiplerdi, ancak bu geçidin taş duvarları Oyuk Sorumlusuna hiçbir şey söylemedi. Goblinler canavarların pençeli elleriyle değil, silahlarla öldürülmüşlerdi, ancak, yağma edilmemişlerdi. Tüm katliam küçük bir alana sığdırılmıştı ve bu da talihsiz goblinlerin kaçacak zaman bile bulamadıklarını gösteriyordu. Yirmi goblinin böylesine çabucak halledilmesi, büyükçe bir drow devriyesini düşündürüyordu ve bir avuç kara elf bile olsalar, içlerinden en az bir tanesi cesetleri yağma ederdi.</p>

      <p class="calibre2">"Nereye gidiyoruz, Oyuk Sorumlusu?" diye sordu deep gnomelardan biri, Krieger'in arkasından. "Bildirilen mineral yatağını araştırmak üzere ileri mi, yoksa bunu rapor etmek için Blingdenstone'a geri mi?"</p>

      <p class="calibre2">Krieger, Karanlıkaltı'ndaki her numarayı bildiğini düşünen yaşlı, kurnaz bir svirfneblindi. Esrarengiz şeylerden hoşlanmazdı, ancak bu sahne, hiçbir ipucu olmaksızın kel kafasını kaşımasına sebep oldu. Geri, dedi diğerlerine, sessiz duygu sezme yöntemine dönerek. Yol arkadaşlarından onunla tartışan olmadı; deep gnomelar, eğer mümkünse, drow elflerinden uzak durmaya her zaman büyük özen gösterirlerdi. Devriye grubu derhal sıkı savunma düzenine geçtiler ve eve geri yürüyüşlerine başladılar.</p>

      <p class="calibre2">Yüksek tavandaki dikitlerin gölgelerinde, havada süzülen Zaknafein Do'Urden'in ölümcül hayaleti ilerleyişlerini izledi ve yollarını iyice öğrendi.</p>

      <p class="calibre2">Kral Schnicktick taş tahtında öne doğru eğildi ve Oyuk Sorumlusunun sözlerini dikkatle düşündü.</p>

      <p class="calibre2">Schnicktick'in çevresinde oturan konsey üyeleri de aynı oranda meraklı ve endişeliydiler, zira bu rapor doğu dehlizlerinde potansiyel bir drow hareketiyle ilgili daha önceki iki öyküyü doğruluyordu.</p>

      <p class="calibre2">"Neden Menzoberranzan sınırımıza dayanmış olsun? diye sordu konsey üyelerinden biri, Krieger bitirdiğinde. "Ajanlarımız herhangi bir savaş niyetinden söz etmediler. Eğer Menzoberranzan'ın yönetici konseyi ciddi birşeyler planlamış olsaydı, kesinlikle elimizde bazı belirtiler olurdu."</p>

      <p class="calibre2">"Doğru," diyerek ona katıldı Kral Schnicktick, konsey üyesinin kasvetli sözlerinin ardından başlayan endişeli konuşmaları susturmak için. "Hepinize şunu anımsatmak isterim; rapor edilen bu ölümlerin sorumlularının drow elfler olup olmadığını bilmiyoruz bile."</p>

      <p class="calibre2">"Bağışlayın, Kralım," diye söze girdi Krieger tereddütlü bir şekilde.</p>

      <p class="calibre2">"Evet, Oyuk Sorumlusu," diyerek derhal yanıtladı Schnicktick, herhangi bir protestoyu engellemek için küt ve kısa ellerinden birini kemikli yüzü önünde yavaşça sallayarak. "Gözlemlerinden oldukça eminsin. Ben de seni yargılarına güvenecek kadar iyi tanıyorum. Yine de, bu drow devriyesi görülene dek hiçbir varsayımda bulunmayacağım."</p>

      <p class="calibre2">"O halde yalnızca tehlikeli bir şeyin doğu bölgemizi istila ettiği konusunda uzlaşabiliriz," diye belirtti bir diğer konsey üyesi.</p>

      <p class="calibre2">"Evet," diyerek yanıtladı svirfneblin kralı. "Bu konuyla ilgili gerçeği keşfetmeye girişmeliyiz. O halde, doğu dehlizleri başka maden keşiflerine kapatılmıştır." Schnicktick ortaya çıkan itirazları bastırmak için yeniden elini salladı. "Umut vadeden pek çok maden filizi damarının bildirildiğim biliyorum, onlara elimizden geldiğince çabuk ulaşacağız. Ancak şimdilik doğu, kuzeydoğu ve güneydoğu bölgeleri savaş devriyeleri haricinde kapalıdır. Devriyeler ikiye katlanacak; hem grupların sayısında, hem de her bir grubun büyüklüğünde. Menzilleri Blingdenstone'dan üç günlük yürüyüş mesafesindeki tüm bölgeleri içine alacak şekilde genişletilecek. Bu gizem çabucak çözülmeli."</p>

      <p class="calibre2">"Ya drow şehrindeki ajanlarımız?" diye sordu bir konsey üyesi. "Temas kurmalı mıyız?"</p>

      <p class="calibre2">Schnicktick avuç içlerini gösterecek şekilde ellerini kaldırdı. "Rahat olun," diye açıkladı. "Kulaklarımızı iyice açık tutacağız, ama düşmanlarımızı hareketlerinden kuşkulandığımız konusunda bilgilendirmeyelim."</p>

      <p class="calibre2">Svirfneblin kralının Menzoberranzan'daki ajanlarına tamamen güvenilemeyeceği yolundaki endişelerini ifade etmesine gerek yoktu. Jurnalciler küçük bir bilgi karşılığında svirfneblinlerin kıymetli taşlarını seve seve kabul ederlerdi, ancak, eğer Menzoberranzan'ın güçleri Blingdenstone tarafında esaslı bir şey planlıyorsa, ajanların deep gnomelara karşı çift taraflı çalışmaları kuvvetle muhtemeldi.</p>

      <p class="calibre2">"Eğer Menzoberranzan'dan olağandışı haberler duyarsak," diye sürdürdü kral, "ya da eğer istilacıların gerçekten drow elfler olduğunu keşfedersek, o zaman casus şebekemizin eylemlerini arttırırız. O vakte kadar, bırakalım devriyeler ellerinden geleni öğrensinler."</p>

      <p class="calibre2">Sonra kral bu kasvetli haberi düşünmek üzere taht odasında yalnız kalmayı yeğleyerek, konseyini dağıttı. Aynı hafta içinde daha önce, Schnicktick, Drizzt'in basilisk kuklasına vahşice saldırısını işitmişti.</p>

      <p class="calibre2">Görünüşe göre, son zamanlarda, Blingdenstone kralı Schnicktick kara elflerin eylemleri konusunda gereğinden fazla şey duymuştu.</p>

      <p class="calibre2">Svirfneblin izci devriyeleri doğu dehlizlerinde daha uzaklara ilerlediler. Hiçbir şey bulamayan ekipler bile Blingdenstone'a şüphelerle dolu olarak geri döndüler, çünkü Karanlıkaltı'nda genel sessizliğin ötesinde bir durgunluk sezmişlerdi. Şimdiye dek tek bir svirfneblin bile incinmemişti, ancak hiç kimse devriyelerde görev yapmaya canatar görünmüyordu. Dehlizlerde uğursuz bir şey vardı, bunu içgüdüsel olarak biliyorlardı, soru sormadan ve merhametsizce öldüren bir şey.</p>

      <p class="calibre2">Devriyelerden biri, bir zamanlar Drizzt'in barınağı olma işlevini gören yosun kaplı mağarayı buldu. Barışçıl myconidlerin ve kıymetli mantar korularının yok edildiğini duyunca, Kral Schnicktick kederlendi.</p>

      <p class="calibre2">Yine de, svirfneblinler dehlizlerde gezinerek harcadıkları sonu gelmez saatler boyunca, tek bir düşman bile görmediler. Son derece ketum ve acımasız olan kara elflerin işin içinde olduğu varsayımını sürdürdüler.</p>

      <p class="calibre2">"Ve şimdi şehrimizde yaşayan bir drow var," diye anımsattı bir deep gnome konsey üyesi krala, günlük toplantılarının birinde.</p>

      <p class="calibre2">"Herhangi bir soruna yol açtı mı?" diye sordu Schnicktick.</p>

      <p class="calibre2">"Ufak tefek," diye yanıtladı konsey üyesi. "Ve Belwar Dissengulp, En Şerefli Oyuk Sorumlusu, hala onun lehinde konuşuyor ve onu evinde bir tutsak gibi değil, bir konuk gibi barındırıyor. Oyuk Sorumlusu Dissengulp drowun çevresinde hiçbir nöbetçi kabul etmeyecektir."</p>
    </div>

    <div class="s">
      <p class="calibre2">"Drowu izleyin," dedi kral bir an düşündükten sonra. "Ama belli bir mesafeden. Eğer bir dostsa, yani Üstat Dissengulp'un açıkça inandığı gibi, o zaman müdahalelerimize maruz kalmamalı."</p>

      <p class="calibre2">"Pekala, ya devriyeler?" diye sordu bir başka konsey üyesi; şehir muhafızlarını barındıran giriş mağarasından bir temsilci olan. "Askerlerim yoruldular. Birkaç savaş izi dışında hiçbir şey görmediler ve kendi yorgun ayaklarının sesi dışında hiçbir şey duymadılar."</p>
    </div>

    <div class="s">
      <p class="calibre2">"Tetikte olmalıyız," diye anımsattı Kral Schnicktick ona. "Eğer kara elfler toplanıyorlarsa... "</p>

      <p class="calibre2">"Toplanmıyorlar," diye yanıtladı konsey üyesi kararlı bir şekilde. "Ne bir kampa, ne de bir kamp izine rastladık. Bu, Menzoberranzan'dan gelen devriye, eğer bir devriye ise, saldırıyor ve sonra yerini bulamadığımız, muhtemelen büyü ile yapılmış bir barınağa çekiliyor."</p>

      <p class="calibre2">"Ve eğer kara elfler gerçekten Blingdenstone'a saldırma niyetindeyseler," dedi bir başkası, "hareketlerine dair bu kadar çok işaret bırakırlar mıydı? İlk katliam, Oyuk Sorumlusu Krieger'in keşif gezisi sırasında bulunan goblinler, yaklaşık bir hafta önce gerçekleşti ve myconidlerin trajedisi de ondan bir süre önceydi. Kara elflerin düşman bir şehrin çevresinde dolanıp, asıl saldırılarını gerçekleştirmeden günler önce, katledilmiş goblinler gibi işaretler bıraktığım hiç duymadım."</p>

      <p class="calibre2"><span style="text-indent: 19.85pt; font-size: 1em;">Kral da bir süredir aynı şeyleri düşünmekteydi. Her sabah uyanıp, Blingdenstone'u sapasağlam buldukça, Menzoberranzan ile bir savaş tehdidi daha da uzak görünüyordu. Ancak, Schnicktick konsey üyesiyle paylaştığı mantıkla huzur bulmasına karşın, askerlerinin doğu dehlizlerinde buldukları tüyler ürpertici sahneleri de göz ardı edemezdi. Oralarda, hoşuna gitmeyecek kadar yakında birşeyler, büyük olasılıkla drowlar vardı.</span></p>

      <p class="calibre2">"Bu kez Menzoberranzan'ın bize karşı savaş planlamadığını varsayalım," diye önerdi Schnicktick. "O halde, neden drow elfler kapımıza bu kadar yaklaştılar? Neden evlerinden bu kadar uzakta, Blingdenstone'un doğu dehlizlerinde dolaşıyorlar?"</p>

      <p class="calibre2">"Yayılmacılık?" diye karşılık verdi bir konsey üyesi.</p>

      <p class="calibre2">"Kaçak akıncılar?" diye sordu bir diğeri. Bu olasılıklardan hiçbiri mümkün görünmedi. Sonra üçüncü bir konsey üyesi öylesine basit bir öneri ile cıvıldadı ki, diğerleri hazırlıksız yakalandılar.</p>

      <p class="calibre2">"Bir şey arıyorlar."</p>

      <p class="calibre2">Svirfneblinlerin kralı gamzeli çenesini tüm ağırlığı ile ellerine dayayarak, sonunda bu bilmeceye olası bir çözüm duyduğunu düşündü ve bunu daha önce akıl edemediği için kendini bir budala gibi hissetti.</p>

      <p class="calibre2">"Ama ne?" diye sordu konsey üyelerinden biri, aynı şeyleri hissettiği açıkça belli olarak. "Kara elfler kayalarda nadiren kazı yaparlar -eklemeliyim ki, bunu denediklerinde de pek başarılı olamıyorlar- ve değerli mineraller bulmak için Menzoberranzan'ın bu kadar uzağına gitmelerine gerek yok. Kara elfler Blingdenstone'un böylesine yanı başında bulunan neyi arıyor olabilirler?"</p>

      <p class="calibre2">"Kaybettikleri bir şey," diye yanıtladı kral. Düşünceleri derhal halkının arasında yaşamaya gelen drowa gitti. Tüm bunlar görmezden gelinemeyecek kadar büyük bir rastlantıydı. "Ya da birisi," diye ekledi Schnicktick ve diğerleri ne ima ettiğini kaçırmadılar.</p>

      <p class="calibre2">"Belki de drow konuğumuzu konseyde bize katılmaya davet etmeliyiz?"</p>

      <p class="calibre2">"Hayır," diye yanıtladı kral. "Ama belki bu Drizzt'i uzaktan denetlememiz yeterli değildir. Belwar Dissengulp'a drowun her dakika izlenmesi emrini götürün. Ve, Firble," dedi en yakınındaki konsey üyesine, "kara elflerle eli kulağında bir savaş olmadığı sonuncuna vardığımıza göre, casus ağını harekete geçir. Bana Menzoberranzan'dan bilgi getir ve çabuk ol. Ön kapımda gezinip duran kara elfler olasılığından hoşlanmıyorum."</p>

      <p class="calibre2">Konsey üyesi Firble, Blingdenstone'un gizli güvenlik şefi, bu istekten hoşnut olmamasına karşın, onaylamak için başını salladı. Menzoberranzan'dan bilgi ucuza elde edilmiyordu ve bu gerçek olduğu kadar sıklıkla, hesaplanmış bir aldatmaca da olabiliyordu. Firble kendisini kurnazlıkta alt edebilecek hiç kimse ya da hiçbir şeyle anlaşma yapmaktan hoşlanmıyordu ve bu kara listenin en başına kara elfleri yerleştirmişti.</p>

      <p class="calibre2">Ölümcül hayalet bir diğer svirfneblin devriyesinin dolambaçlı dehlizlerden aşağı ilerleyişini izledi. Bir zamanlar tüm Menzoberranzan'ın en iyi silah ustası olan varlığın taktik zekası, yaşayan ölü canavarı ve hevesli kılıcım son birkaç gündür denetim altında tutuyordu. Zaknafein deep gnome devriyelerinin artan sayısının önemini tam olarak anlamamıştı fakat eğer bunlardan birine saldırırsa, misyonunu riske atmış olacağını sezmişti. Böylesine organize bir düşmana karşı saldırısı, en azından, tüm dehlizlere çınlayan alarmlar yollardı; kaçak Drizzt'in kesinlikle duyacağı alarmlar.</p>

      <p class="calibre2">Aynı şekilde, ölümcül hayalet diğer canlı varlıklara karşı hissettiği vahşi dürtüleri bastırmış ve bölgenin pek çok yaratığı ile çatışmaktan kasıtlı bir biçimde sakınarak, son birkaç gündür, svirfneblin devriyelerine bulacak hiçbir şey bırakmamıştı.</p>

      <p class="calibre2">Saygıdeğer Malice Do'Urden'in şeytani iradesi Zaknafein'ın her hareketini izliyor, düşüncelerini amansızca dövüyor ve onu müthiş bir intikama zorluyordu. Zaknafein'ın gerçekleştirdiği her cinayet, o sinsi iradeyi geçici olarak doyuruyordu ancak yaşayan ölünün taktik zekası vahşi çağrıları bastırıyordu. Zaknafein'ın mantığından arta kalan hafif pırıltı biliyordu ki, ölümün huzuruna geri dönüşü ancak Drizzt Do'Urden' in o sonsuz uykuda kendisine katıldığında mümkün olacaktı.</p>

      <p class="calibre2">Ölümcül hayalet deep gnomeların geçişini izlerken, kılıçlarını kınlarında tuttu.</p>

      <p class="calibre2">Sonra, bir başka yorgun svirfneblin ekibi batıya geri dönüş yolunda ilerlerken, ölümcül hayaletin içinde bir başka idrak pırıltısı dolaştı. Eğer deep gnomelar bu bölgede böylesine sık görülüyorlarsa, Drizzt Do'Urden'in de onlarla karşılaşmış olması mümkün görünüyordu.</p>

      <p class="calibre2">Bu kez, Zaknafein deep gnomelarm görüş alanından kaybolup gitmelerine izin vermedi. Sarkıtlarla dolu tavanda gizlendiği yerden aşağı süzülüp, devriyenin ardına düştü. Blingdenstone adı, geçmiş yaşamına ait bir anı olarak, bilinçli düşüncelerinin ucunda dolaştı.</p>

      <p class="calibre2">"Blingdenstone," demeye çabaladı ölümcül hayalet yüksek sesle. Bu, Saygıdeğer Malice'in yaşayan ölü canavarının sarf etmeye uğraştığı ilk sözcüktü. Ancak ağzından çıkan isim, anlaşılmaz bir hırıltıdan fazlası değildi.</p>

      <p class="calibre2"></p>
    </div>

    <h2 id="sigil_toc_id_13">10</h2>

    <div class="s">
      <p class="calibre2"><span class="none9">Belwar'ın Suçu</span></p>

      <p class="calibre2">Akıp giden günler boyunca Drizzt, Seldig ve yeni arkadaşlarıyla pek çok kez dışarı çıktı. Genç deep gnomelar, Belwar'ın tavsiyeleri uyarınca, drow elf ile zamanlarını sakin ve göze batmayan oyunlarla geçirdiler ve bir daha Drizzt'in vahşiliklerde tutuştuğu heyecan verici dövüşleri yeniden sahnelemesi için onu zorlamadılar.</p>

      <p class="calibre2">Drizzt'in dışarı çıktığı ilk zamanlarda, Belwar onu kapıdan izledi. Oyuk Sorumlusu, Drizzt'e güveniyordu, ancak Drizzt'in katlanmış olduğu güçlükleri de anlıyordu. Drizzt'in yaşamış olduğu gibi vahşi ve merhametsiz bir yaşam, öyle kolayca unutulamazdı.</p>

      <p class="calibre2">Fakat kısa süre sonra Belwar ve Drizzt'i gözleyen tüm diğerleri anladılar ki drow, genç deep gnomelarla rahat bir uyuma girmişti ve Blingdenstone'daki svirfneblinler için pek az tehdit oluşturuyordu. Şehir sınırları dışındaki olaylar yüzünden endişelenen kral Schnicktick bile Drizzt'e güvenilebileceğine inanır oldu.</p>

      <p class="calibre2">"Bir ziyaretçin var," dedi Belwar bir sabah Drizzt'e. Drizzt Seldig'in bugün kendisini çağırmaya erken geldiğini sanarak, Oyuk Sorumlusunu taş kapıya kadar izledi. Ancak, Belwar kapıyı açtığında Drizzt şaşkınlıktan neredeyse yere yuvarlanıyordu, çünkü taş binanın içine giren bir svirfneblin değildi. Bu iri ve siyah bir kediydi.</p>

      <p class="calibre2">"Guenhwyvar!" diye haykırdı Drizzt, ileri atılan panteri yakalamak için yere çömelerek. Guenhwyvar oyuncu bir şekilde, bir patisiyle Drizzt'e vurarak, drowu yere devirdi.</p>

      <p class="calibre2">Drizzt sonunda panterin altından çıkmayı başarıp, oturur konuma geçtiğinde, Belwar ona doğru yürüdü ve oniks heykelciği verdi. "Eminim ki, panteri incelemekle görevlendirilen konsey üyesi ondan ayrıldığına üzülmüştür," dedi Oyuk Sorumlusu. "Ama Guenhwyvar herşeyden önce senin dostun."</p>

      <p class="calibre2">Drizzt karşılık verecek sözcük bulamadı. Panterin dönüşünden önce bile, Blingdenstonelu deep gnomelar ona hak ettiğinden iyi davranmışlardı, ya da o öyle olduğuna inanmıştı. Şimdi ise, svirfneblinlerin böylesine kudretli bir büyülü nesneyi geri vermeleri, ona böylesi tam bir güven göstermeleri Drizzt'i derinden etkilemişti.</p>

      <p class="calibre2">"Boş bir vaktinde, Merkez Ev'e, yani buraya ilk geldiğin zaman alıkonulduğun binaya gidebilir ve silahlarınla zırhını geri alabilirsin," diye sürdürdü Belwar.</p>

      <p class="calibre2">Basilisk kuklasının tepesindeki olayı anımsayan Drizzt, bu düşünceye biraz tereddütle yaklaştı. Eğer sırıkları değil, keskin drow palalarını kuşanmış olsaydı, o gün ne zararlar verirdi?</p>

      <p class="calibre2">"Onları burada ve güvenli bir şekilde saklarız," dedi Belwar, dostunun ani sıkıntısını anlayarak. "Eğer onlara gereksinim duyarsan, alırsın."</p>

      <p class="calibre2">"Sana borçluyum," diye karşılık verdi Drizzt. "Tüm Blingdenstone'a borçluyum."</p>

      <p class="calibre2">"Biz dostluğu bir borç olarak değerlendirmeyiz," diye yanıtladı Oyuk Sorumlusu bir gözünü kırparak. Sonra Drizzt ve Guenhwyvar'dan ayrılıp, iki yakın dostu yeniden kavuşmalarında baş başa bırakarak, evinin mağara-odasına geri döndü.</p>

      <p class="calibre2">O gün Drizzt onlara katılmak üzere yanında Guenhwyvar'la geldiğinde, Seldig ve diğer deep gnomelar beklenmedik bir keyif yaşadılar. Kediyi svirfneblinlerle oynarken görünce, Drizzt, elinde olmadan on yıl önce Masoj'un Guenhwyvar'ı Belwar'ın kaçan madencilerinin sonuncularını avlamak üzere kullandığı o trajik günü anımsadı. Belli ki, Guenhwyvar korkunç anıyı tamamen silmişti, çünkü panter ve deepgnomelar bütün gün neşeyle oynadılar.</p>

      <p class="calibre2">Drizzt yalnızca, geçmişindeki hataları böylesine kolayca silip atabilmeyi diledi.</p>

      <p class="calibre2">"En Şerefli Oyuk Sorumlusu," diye seslendi birisi birkaç gün sonra, Belwar ve Drizzt sabah kahvaltılarının keyfini çıkarırken. Belwar durup hiç kıpırdamadan oturdu ve Drizzt ev sahibinin geniş çenesinde beliren beklenmedik acı bulutunu gözden kaçırmadı. Drizzt svirfneblini çok iyi tanımıştı ve ne vakit Belwar'ın şahin gagasını andıran uzun burnu belli bir şekilde yukarı kıvrılsa, bu kaçınılmaz biçimde Oyuk Sorumlusunun sıkıntısını gösteriyordu.</p>

      <p class="calibre2">"Kral doğu dehlizlerini yeniden açtı," diye sürdürdü ses. "Yalnızca bir günlük yürüyüş mesafesinde kalın bir maden filizi damarı olduğu söylentileri var. Eğer Belwar Dissengulp bize eşlik etmeye razı olursa, keşif gezimi onurlandırırdı."</p>

      <p class="calibre2">Drizzt'in yüzüne umut dolu bir gülümseme yayıldı. Bunun sebebi, dışarıda bir maceraya atılma düşünceleri değil, her bakımdan atık svirfneblin toplumunda, Belwar'ın biraz fazlaca köşesine çekilmiş göründüğünü fark etmiş olmasıydı.</p>

      <p class="calibre2">"Oyuk Sorumlusu Brickers," diye açıkladı Belwar Drizzt'e, ciddi bir ifadeyle ve drowun filizlenen coşkusunu hiç de paylaşmayarak. "Her keşif gezisinden önce kapıma gelip, yolculuğa katılmamı isteyenlerden biri."</p>

      <p class="calibre2">"Ve sen asla gitmiyorsun," diye mantık yürüttü Drizzt.</p>

      <p class="calibre2">Belwar omuz silkti. "Bir nezaket çağrısı, başka bir şey değil," dedi, burnu seğirip, iri dişleri birbirine sürtünerek gıcırdarken.</p>

      <p class="calibre2">"Onlarla yan yana yürümeye layık değilsin," diye ekledi Drizzt, ses tonundan alaycılık damlayarak. En sonunda, dostunun düş kırıklığının kaynağını bulduğunu düşündü.</p>

      <p class="calibre2">Belwar yeniden omuz silkti.</p>

      <p class="calibre2">Drizzt ona kaşlarını çattı. "Seni mithril ellerinle iş başında gördüm," dedi. "Hiçbir ekibe ayak bağı olmazsın! Aslında, tam tersi! Çevrendekiler öyle düşünmüyorken, sen kendini bu kadar çabuk mu sakat olarak değerlendiriyorsun?"</p>

      <p class="calibre2">Belwar çekiç elini masaya indirerek, taşın ortasından geçen büyükçe bir çatlağa neden oldu. "Taşı onların çoğundan daha hızlı kırarım!" diye gürledi Oyuk Sorumlusu vahşice. "Ve eğer canavarlar tepemize üşüşürse... " Kazma elini kötü kötü salladı ve Drizzt fıçı göğüslü deep gnomeun aleti iyi kullanacağından şüphe etmedi.</p>

      <p class="calibre2">"Günün keyfini çıkar, En Şerefli Oyuk Sorumlusu," dedi kapının ardındaki ses son kez. "Her zamanki gibi kararına saygı göstereceğiz, ancak, her zamanki gibi, yokluğundan elem duyacağız."</p>

      <p class="calibre2">Drizzt merakla Belwar'a baktı. "Neden, o halde?" diye sordu sonunda. "Eğer-sen de dahil-herkesin kabul ettiği kadar yeterliy-sen, neden geride kalıyorsun? Svirfneblinlerin bu tür keşif gezilerine olan aşklarını biliyorum, ancak sen umursamıyorsun. Blingdenstone'un dışındaki maceralarından da hiç söz etmiyorsun.</p>

      <p class="calibre2">Seni evde tutan şey benim varlığım mı? Beni gözetlemek zorunda mısın?"</p>

      <p class="calibre2">"Hayır," diye yanıtladı Belwar ve patlayan sesi Drizzt'in keskin kulaklarında defalarca yankılandı. "Sana silahlarını geri alma hakkı verildi kara elf. Güvenimizden kuşku duyma."</p>

      <p class="calibre2">"Ama... " diye başladı Drizzt, ancak, birden deep gnomeun isteksizliğinin altındaki gerçeği fark ederek, kısa kesti. "Çatışma," dedi yumuşak bir sesle, neredeyse af diler gibi. "On yıldan daha uzun zaman önceki o uğursuz gün."</p>

      <p class="calibre2">Belwar'ın burnu gerçekten kıvrıldı ve deep gnome sertçe arkasını döndü.</p>

      <p class="calibre2">"Irkdaşlarının kaybı için kendini suçluyorsun!" diye sürdürdü Drizzt, mantığına güveni arttıkça, sesinin tonu da yükselerek. Yine de drow sarf ettiği sözcüklere inanmakta zorlanıyordu.</p>

      <p class="calibre2">Ancak Belwar yeniden ona döndüğünde, Oyuk Sorumlusunun gözleri ıslaktı ve Drizzt sözlerinin hedefi bulduğunu anladı.</p>

      <p class="calibre2">Belwar'ın ikilemine nasıl karşılık vereceğini pek bilemeyen Drizzt, elini gür, beyaz saçları arasından kaydırdı. Svirfneblin madenci ekibine karşı drow grubunu Drizzt bizzat kendisi yönlendirmişti ve biliyordu ki bu felaketin suçu, haklı olarak deep gnomeların hiçbirisine yüklenemezdi. Ancak, Drizzt bunu Belwar'a nasıl açıklayabilirdi ki?</p>

      <p class="calibre2">"O talihsiz günü anımsıyorum," diye başladı Drizzt tereddütle. "Çok canlı anımsıyorum, sanki o uğursuz an, düşüncelerimde asla yok olmayacak şekilde donup kalacakmış gibi."</p>

      <p class="calibre2">"Benim düşüncelerimde olduğundan daha fazla değil," diye fısıldadı Oyuk Sorumlusu.</p>

      <p class="calibre2">Drizzt onaylayarak başlını salladı. "Eşit o halde," dedi, "çünkü ben de kendimi seni saran aynı suç ağına yakalanmış hissediyorum."</p>

      <p class="calibre2">Belwar tam anlamayarak, merakla ona baktı.</p>

      <p class="calibre2">"Drow devriyesini yönlendiren bendim" diye açıkladı Drizzt. "Senin birliğini buldum ve yanlış bir düşünceyle Menzoberranzan'ın üzerine çökmeye hazırlanan çapulcular olduğunuzu sandım."</p>

      <p class="calibre2">"Sen olmasaydın, başkası olacaktı," diye karşılık verdi Belwar.</p>

      <p class="calibre2">"Ama kimse onları benim kadar iyi yönlendiremezdi," dedi Drizzt. "Orada-kapıya göz attı-vahşiliklerde, kendi evimde gibiydim. Orası benim krallığımdı."</p>

      <p class="calibre2">Belwar şimdi onun her sözünü dinliyordu, tıpkı Drizzt'in umduğu gibi.</p>

      <p class="calibre2">"Ve toprak elementalını alt eden de bendim," diye sürdürdü Drizzt, kibirlenmeden, doğruları konuşarak. "Eğer benim varlığım olmasaydı, çatışma eşit koşullarda gerçekleşirdi. Pek çok svirfneblin Blingdenstone'a canlı dönerdi."</p>

      <p class="calibre2">Belwar gülümseyişini saklayamadı. Drizzt'in sözlerinde gerçek payı vardl çünkü Drizzt gerçekten de drow saldırısının başarısında! önemli bir etken olmuştu. Ancak Belwar, Drizzt'in suçu deep gnomeun üzerinden kaldırma girişimini gerçeğin biraz çarpıtılması olarak aldı.</p>

      <p class="calibre2">"Nasıl olup da kendini suçladığını anlayamıyorum," dedi Drizzt, şimdi gülümseyerek ve ciddiyetten uzaklaşmanın dostunu biraz rahatlatacağını umarak. "Drizzt Do'Urden drow ekibini yön-lendiriyorken, asla bir şansınız yoktu."</p>

      <p class="calibre2">"Magga cammara! Bu şakaya alınamayacak kadar acı dolu bir konu," diye karşılık verdi Belwar, daha sözcükleri sarf ederken bile kendine rağmen kıkırdamasına karşın.</p>

      <p class="calibre2">"Katılıyorum," dedi Drizzt aniden ciddileşen ses tonuyla. "Fakat trajediyi bir şakayla dağıtmak, kimsenin suçlanamayacağı bir olay için suça gömülerek yaşamaktan daha gülünç değil. Hayır, kimsenin suçlanamayacağı bir olay değil," diyerek çabucak kendini düzeltti Drizzt. "Suç Menzoberranzan'ın ve içinde yaşayanların omuzlarında duruyor. Trajediye sebep olan şey drowların yöntemleri. Keşif ekibinizin barışçıl madencilerinin kaderini çizen şey, drowların her gün içinde yaşadıkları o uğursuz varoluş."</p>

      <p class="calibre2">"Ekibinin sorumluluğu ile görevlendirilen de bir Oyuk Sorumlusu," diye cevabı yapıştırdı Belwar. "Yalnızca bir Oyuk Sorumlusu bir keşif gezisi yapılmasını sağlayabilir. Bu durumda, kararının sorumluluğunu kabul etmek zorundadır."</p>

      <p class="calibre2">"Deep gnomeları Menzoberranzan'ın o kadar yakınına götürmeyi sen mi seçtin?" diye sordu Drizzt.</p>

      <p class="calibre2">"Ben yaptım."</p>

      <p class="calibre2">"Kendi iradenle mi?" diye bastırdı Drizzt. Deep gnomeların yöntemlerini, tamamının olmasa da, çoğu önemli kararlarının demokratik yoldan alındığını bilecek kadar anladığını düşünüyordu. "Belwar Dissengulp'un sözü olmadan, madenci ekibi asla o bölgeye gelebilir miydi?"</p>

      <p class="calibre2">"Buluntuyu biliyorduk," diye açıkladı Belwar.</p>

      <p class="calibre2">"Zengin bir maden filizi kaynağı. Konseyde Menzoberranzan'a yakınlık riskim göze alma kararına varıldı. Atanan ekibi ben yönettim."</p>

      <p class="calibre2">"Sen olmasaydın, başkası olacaktı," dedi Drizzt maksatlı bir şekilde, Belwar'ın önceki sözlerini taklit ederek.</p>

      <p class="calibre2">"Bir Oyuk Sorumlusu sorumluluğunu kabul et.." diye başladı Belwar, bakışları Drizzt'ten kayarak.</p>

      <p class="calibre2">"Seni suçlamıyorlar," dedi Drizzt ve Belwar'in taş kapıya dönen boş bakışlarını izledi. "Sana onur bahşediyor ve seni umursuyorlar."</p>

      <p class="calibre2">"Bana acıyorlar!" diye bağırdı Belwar.</p>

      <p class="calibre2">"Onların acımasına gereksinimin var mı?" diye geri haykırdı Drizzt. "Onlardan eksik misin? Çaresiz bir sakat mısın?"</p>

      <p class="calibre2">"Asla öyle olmadım!"</p>

      <p class="calibre2">"O halde onlarla git!" diye bağırdı Drizzt ona. "Gerçekten acıyıp acımadıklarını gör. Buna hiç inanmıyorum, ama eğer varsayımların doğru çıkarsa, eğer halkın 'En Şerefli Oyuk Sorumlusu'na acıyorsa, o zaman onlara Belwar Dissengulp gerçeğini göster! Eğer dostların sana ne acıyor, ne de suçluyorlarsa, o zaman her iki yükü de omuzlarında taşıma!"</p>

      <p class="calibre2">Belwar çok uzun bir süre dostuna bakakaldı ancak yanıt vermedi.</p>

      <p class="calibre2">"Sana eşlik eden tüm madenciler Menzoberranzan'a o kadar yaklaşmanın risklerini biliyorlardı," diye anımsattı Drizzt ona. Drizzt'in yüzüne bir gülümseme yayıldı. "Hiçbirisi, sen de dahil, drow hasımlarınızı size karşı Drizzt Do'Urden'in yönlendireceğini bilmiyordunuz. Eğer bilseydiniz kesinlikle evinizde otururdunuz."</p>

      <p class="calibre2">"Magga cammara," diye mırıldandı Belwar. Hem Drizzt'in şakacı tavrına hem de on yılı aşkın zamandır ilk kez kendini o trajik anılar konusunda daha iyi hissettiği gerçeğine inanamayarak başını salladı. Taş masadan doğruldu, Drizzt'e bir sırıtış çaktı ve evinin dipteki odasına yöneldi.</p>

      <p class="calibre2">"Nereye gidiyorsun?" diye sordu Drizzt.</p>

      <p class="calibre2">"Dinlenmeye," diyerek yanıtladı Oyuk Sorumlusu. "Bugünkü olaylar beni şimdiden yordu."</p>

      <p class="calibre2">"Maden keşif grubu sensiz ayrılacak."</p>

      <p class="calibre2">Belwar geri döndü ve Drizzt'e hayret dolu bir bakış fırlattı. Drow gerçekten de Belwar'ın suçluluk dolu yılları böylesine kolayca reddedip, madencilerle gidivereceğini mi umuyordu?</p>

      <p class="calibre2">"Belwar Dissengulp'u daha yiğit sanıyordum," dedi Drizzt ona. Oyuk Sorumlusunun yüzüne yerleşen asık suratlı ifade gerçekti ve Drizzt, Belwar'ın kendine acıma zırhında bir zayıflık bulduğunu biliyordu.</p>

      <p class="calibre2">"Cesurca konuşuyorsun," diye gürledi Belwar yüzünü ekşiterek.</p>

      <p class="calibre2">"Bir korkağa cesurca sözler," diye yanıtladı Drizzt. Mithril elli svirfneblin, solukları kaslı göğsünde büyük iniş çıkışlar yaratarak yürüdü.</p>

      <p class="calibre2">"Eğer unvanından hoşlanmıyorsan, fırlat at onu!" diye gürledi Drizzt, Belwar'ın yüzüne. "Madencilerle git. Onlara Belwar Dissengulp gerçeğini göster ve bunu kendin de öğren!"</p>

      <p class="calibre2">Belwar mithril ellerini birbirine vurdu. "O halde koş ve silahlarını al!" diye buyurdu. Drizzt duraksadı. Bu bir meydan okuma mıydı? Oyuk Sorumlusunu suç bağlarını gevşetmek için sarsma girişiminde fazla ileri mi gitmişti?"</p>

      <p class="calibre2">"Silahların al Drizzt Do'Urden," diye gürledi Belwar yeniden, "çünkü eğer madencilerle gideceksem, o halde sen de geleceksin!"</p>

      <p class="calibre2">Gurur ve sevinçle dolan Drizzt, deep gnomeun başını uzun, narin ellerinin arasına alıp alnını hafifçe Belwar'ınkine vurdu ve ikisi derin bir hayranlık ve sevecenlik dolu bakışları paylaştılar. Drizzt bir anda dışarı hücum edip, ustalıkla örülmüş zincir zırhını, pwafwisini ve palalarını almak üzere paldır küldür Merkez Ev'e koştu.</p>

      <p class="calibre2">Belwar inanmazlık içinde, elini neredeyse kendi kendini yere düşürecek denli şiddetle kafasına vurdu ve Drizzt'in çılgın gibi ön kapıdan fırlamasını izledi.</p>

      <p class="calibre2">Bu ilginç bir gezi olacaktı.</p>

      <p class="calibre2">Oyuk Sorumlusu Brickers, drowun saygınlığını sorgularcasına, Drizzt'in arkasından Belwar'a meraklı bir bakış fırlatmasına karşın, Belwar'la Drizzt'i seve seve kabul etti. Şüpheci bir Oyuk Sorumlusu bile, Karanlıkaltı'nın vahşi bölgelerinde, onların tarafında olan bir kara elfin değerini yadsıyamazdı, özellikle de doğu dehlizlerindeki drow hareketleri söylentileri doğruluk kazanmışken.</p>

      <p class="calibre2">Ancak devriye, keşif grubu tarafından bildirilen bölgeye ilerlerken, ne bir hareket ne de bir katliam gördü. Kalın bir maden filizi damarı söylentilerinde en ufak bir abartı yoktu ve keşif grubunun yirmi beş madencisi şimdiye dek hiçbir drowun asla tanık olmadığı bir hevesle işe koyuldular. Drizzt özellikle Belwar için seviniyordu, çünkü Oyuk Sorumlusunun çekiç ve kazmadan elleri taşı diğerlerinin hepsini gölgede bırakacak bir kesinlik ve kudretle yontuyordu. Belwar'ın, yol arkadaşlarının kendisine hiç de acımadığını fark etmesi uzun sürmedi. Belwar, keşif ekibinin, vagonları dostlarının hepsinden daha çok maden filiziyle dolduran -onurlu ve ayak bağı olmayan- bir üyesiydi.</p>

      <p class="calibre2">Kıvrılıp bükülen dehlizlerde geçirdikleri günler boyunca, Drizzt ve kendisinden yararlanılabilir olduğu vakit Guenhwyvar, kampın çevresinde dikkatle nöbet tuttular. Kazının ilk gününün ardından, Oyuk Sorumlusu Brickers drowla pantere eşlik etmesi için üçüncü bir muhafız atadı ve Drizzt yeni svirfneblin muhafızın ileriden gelebilecek tehlikeleri izlemek kadar, kendisini gözetlemekle de görevlendirildiğinden şüphelendi. Ancak, zaman geçtikçe ve svirfneblin birliği abanoz derili yol arkadaşlarına daha da alıştıkça, Drizzt dilediği gibi gezinmek üzere yalnız bırakıldı.</p>

      <p class="calibre2">Bu, tıpkı svirfneblinlerin hoşlandığı gibi olaysız ve karlı bir yolculuktu ve kısa süre sonra, tek bir canavarla bile karşılaşmaksızm, vagonları değerli minerallerle dolmuştu. Birbirlerinin sırtlarına vurarak -ki Belwar fazla sert vurmamaya dikkat ediyordu- ekipmanlarını toparladılar, arabalarını sıraya dizdiler ve ağır vagonları çekerek iki gün sürecek yolculuğa başlayıp, eve doğru yola koyuldular.</p>

      <p class="calibre2">Yalnızca birkaç saatlik yolculuğun ardından, kervanın ilerisindeki keşif eri ciddi bir suratla geri döndü.</p>

      <p class="calibre2">"Ne var?" diye sordu Oyuk Sorumlusu Brickers, iyi talihlerinin sona erdiğinden şüphelenerek.</p>

      <p class="calibre2">"Goblin kabilesi," diye yanıtladı svirfneblin keşif eri.</p>

      <p class="calibre2">"En az kırk kişi.İlerideki küçük mağarada konaklıyorlar, batı tarafında ve eğimli bir dehlizdeler."</p>

      <p class="calibre2">Oyuk Sorumlusu Brickers, vagonlardan birine bir yumruk indirdi. Madencilerinin goblin grubuyla başa çıkabileceklerinden şüphesi yoktu, ancak bela istemiyordu. Fakat gürültüyle gıcırdayan ağır vagonlar eşliğinde goblinlerden sakınmak kolay bir iş olmayacaktı. "Sessizce oturacağımız mesajını ilet arkaya," diyerek karar verdi sonunda. "Eğer bir çatışma çıkacaksa, bırakalım goblinler bize gelsin."</p>

      <p class="calibre2">"Sorun nedir?" diye sordu Drizzt, Belwar'a, kervanın arkasından gelirken. Birlik kampı topladığından bu yana, geri nöbetini üstlenmişti.</p>

      <p class="calibre2">"Goblin sürüsü," diye yanıtladı Belwar. "Brickers oturup, bizi görmeden geçip gitmelerini umut edeceğimizi söylüyor."</p>

      <p class="calibre2">"Eğer geçip gitmezlerse?" diye sormak zorunluluğunu hissetti Drizzt.</p>

      <p class="calibre2">Belwar ellerini birbirine vurdu. "Bunlar sadece goblin," diye mırıldandı ciddiyetle, "ancak ben ve bütün ırkım yolun temiz olmasını dilerdik."</p>

      <p class="calibre2">Yeni dostlarının, kolayca alt edebileceklerini bildikleri bir düşmana karşı bile savaşmaya o kadar hevesli olmamaları Drizzt'i hoşnut kıldı. Drizzt bir drow ekibiyle yolculuk ediyor olsaydı tüm goblin kabilesi, büyük olasılıkla daha şimdiden ya ölmüş ya da tutsak edilmişti.</p>

      <p class="calibre2">"Gel benimle," dedi Drizzt Belwar'a. "Oyuk Sorumlusu Brickers'in beni anlaması için yardımın gerek. Bir planım var, ancak korkarım lisanınıza sınırlı hakimiyetim bu planın inceliklerini açıklamama izin vermeyecek."</p>

      <p class="calibre2">Belwar kazma elini Drizzt'e takarak, ince uzun drowu niyetlendiğinden biraz daha kabaca çevirdi. "Herhangi bir çatışma arzulamıyoruz," diye açıkladı. "Goblinlerin kendi yollarına gitmeleri daha iyi."</p>

      <p class="calibre2">"Kavga istemiyorum," diye güvence verdi ona Drizzt göz kırparak. Tatmin olan deep gnome, Drizzt'in ardına düştü.</p>

      <p class="calibre2">Belwar, Drizzt'in planını tercüme ederken, Brickers geniş geniş gülümsedi. "Goblinlerin suratlarındaki ifade görülmeye değer olacak," diyerek güldü Brickers, Drizzt'e. "Sana bizzat kendim eşlik etmek isterim!"</p>

      <p class="calibre2">"Bana bıraksan daha iyi," dedi Belwar. "Hem goblin, hem de drow dillerini biliyorum, üstelik işlerin umduğumuz gibi gitmemesi durumunda, burada sorumlulukların var."</p>

      <p class="calibre2">"Goblin dilini ben de biliyorum," diye yanıtladı Brickers. "Kara elf dostumuzu da yeterince iyi anlayabiliyorum. Kervanla ilgili görevlerime gelince, düşündüğün kadar büyük değil, zira bugün bize başka bir Oyuk Sorumlusu eşlik ediyor."</p>

      <p class="calibre2">"Karanlıkaltı'nın vahşi bölgelerini uzun yıllardır görmemiş biri," diye anımsattı ona Belwar.</p>

      <p class="calibre2">"Ah, ama zanaatında en iyisiydi," diye cevabı yapıştırdı</p>

      <p class="calibre2">Brickers. "Kervan senin yönetimindedir, Oyuk Sorumlusu Belwar. Ben drowun yanında gidip goblinlerle buluşmayı seçiyorum."</p>

      <p class="calibre2">Drizzt sözcükleri, Brickers'in genel tavrını çıkarmaya yetecek kadar anlamıştı. Belwar tartışamadan, Drizzt elini deep gnomeun omuzuna koydu ve başını salladı. "Eğer goblinleri aldatamazsak ve sana gereksinim duyarsak, çabuk gel," dedi.</p>

      <p class="calibre2">Sonra Brickers aletleriyle silahlarını bıraktı ve Drizzt onu götürdü. Belwar bu kararı nasıl karşılayacaklarını bilmeksizin, ihtiyatla diğerlerine döndü. Kervanın madencilerine tek bir bakışı, her birinin kararlı bir şekilde arkasında durduklarını, buyruklarını bekleyip, yerine getirmeye istekli olduklarını söyledi Belwar'a.</p>

      <p class="calibre2">Oyuk Sorumlusu Brickers, Drizzt'le birlikte tam ortalarına yürüdüklerinde, goblinlerin dişlek ve çarpık suratlarındaki ifade yüzünden en ufak bir hayal kırıklığı hissetmemişti. Goblinlerden biri bir çığlık kopardı ve fırlatmak üzere mızrağını kaldırdı, ama Drizzt, doğumsal büyü yeteneklerini kullanarak, goblinin kafasına bir karanlık küresi düşürüp, onu tamamen körleştirdi. Mızrak yine de uçtu ama Drizzt bir palasını çekerek onu havada ikiye böldü.</p>

      <p class="calibre2">Bu kaba güldürü tiyatrosunda bir tutsağı canlandırdığı için elleri bağlı bulunan Brickers'in ağzı, drowun uçan mızrağı indirmekteki rahatlığı ve hızı üzerine bir karış açık kaldı. Sonra goblin sürüsüne bakan svirfneblin, onların da aynı şekilde etkilenmiş olduklarını gördü.</p>

      <p class="calibre2">"Bir adım daha atarlarsa ölürler," diye söz verdi Drizzt iniltiler ve homurdanmalarla dolu, gırtlaktan çıkan goblin lisanında. Brickers ne olduğunu bir saniye sonra, arkalarından gelen, çizmelerin çılgınca yere sürtünmesinden çıkan sesi ve bir iniltiyi duyunca anladı. Deep gnome arkasını dönünce, drowun büyülü ateşinin dans eden morumsu alevleriyle çevrelenmiş, pofuduk ayaklarının kendilerini taşıyabildiğince hızla kaçan iki goblin gördü.</p>

      <p class="calibre2">Svirfneblin bir kez daha Drizzt'e hayretle baktı. Drizzt sinsi goblinlerin orada, arkada olduğunu nasıl bilebilmişti?</p>

      <p class="calibre2">Elbette Brickers avcıyı, Drizzt Do'Urden'in böylesi karşılaşmalarda kendisine farklı bir özellik kazandıran diğer benliğini bilemezdi. Oyuk Sorumlusu o an Drizzt'in o tehlikeli egosunu denetlemek için bir başka savaş daha verdiğini de bilemezdi</p>

      <p class="calibre2">Drizzt elindeki palasına, sonra yeniden goblin kalabalığına baktı. En azından üç düzinesi hazır bekliyordu, ancak, avcı, Drizzt'i saldırmaya, korkak canavarlara atılıp, hepsini odanın : dışına yönelen tüm geçitlerden kaçmaları için zorlamaya çağırıyordu. Ancak, bağlı svirfneblin dostuna bir bakış, Drizzt'e buraya gelme planını anımsattı ve avcıyı engellemesini sağladı.</p>

      <p class="calibre2">"Lider kim?" diye sordu, gırtlaktan çıkan goblin dilinde.</p>

      <p class="calibre2">Goblin kabile reisi kendisini Drizzt'e açıklamak için pek de can atmıyordu, ancak tebaasından bir düzine kadarı, tipik goblin cesaret ve sadakatini göstererek topukları üzerinde döndüler ve küt parmaklarını şefin olduğu yöne uzattılar.</p>

      <p class="calibre2">Başka seçeneği kalmayan goblin kabile reisi göğsünü şişirip, kemikli omuzlarını dikleştirdi ve drowla yüzleşmek üzere ileri yürüdü. "Bruck!" diyerek adını verdi kabile reisi, göğsüne bir yumruk indirerek.</p>

      <p class="calibre2">"Neden buradasınız?" dedi Drizzt küçümseyerek.</p>

      <p class="calibre2">Bruck böylesi bir soruyu nasıl yanıtlayacağım hiç bilmiyordu. Goblin daha önce kabilesinin hareketleri için izin istemeyi hiç düşünmemişti.</p>

      <p class="calibre2">"Bu bölge drowlara ait!" diye gürledi Drizzt. "Siz buraya ait değilsiniz!"</p>

      <p class="calibre2">"Drow şehir uzakta," diyerek şikayet etti Bruck, Drizzt'in kafasının üzerinden -Menzoberranzan'a yanlış yolu- işaret ederek. Drizzt yanlışlığı fark etmişti, ancak üzerinde durmadı. "Bura svirfneblin toprak."</p>

      <p class="calibre2">"Şimdilik," diye yanıtladı Drizzt, palasının sapıyla Brickers'i dürterek. "Ancak, halkım bölgede hak iddia etmeye karar verdi." Drizzt'in eflatun gözlerinde bir ışık çaktı ve suratına şeytani bir gülümseme yayıldı. "Bruck ve goblin kabilesi bize karşı mı çıkacak?"</p>

      <p class="calibre2">Bruck uzun parmaklı ellerini çaresizce iki yana açtı.</p>

      <p class="calibre2">"Gidin!" diye buyurdu Drizzt. "Şimdilik köleye gereksinimimiz yyok, dehlizlerde bizi ele verecek savaş seslerinin yankılanmasını da istemiyoruz! Kendini şanslı say, Bruck. Kabilen kaçacak ve yaşayacak...bu kez!"</p>

      <p class="calibre2">Bruck herhangi bir destek arayarak diğerlerine döndü. Üç düzineden fazla goblin silahlarıyla hazır beklerken, karşılarında yalnızca bir drow elf duruyordu. Olasılık çok büyük değilse de, umut vaat ediciydi.</p>

      <p class="calibre2">"Gidin!" diye buyurdu Drizzt, palasıyla bir yan geçidi işaret ederek. "Ayaklarınız sizi taşıyamayacak denli yorulana dek kaçın!"</p>

      <p class="calibre2">Goblin parmaklarını, küstahça, kalçalarını saran paçavrayı tutan ip parçasına taktı.</p>

      <p class="calibre2">O sırada, küçük mağaranın her tarafında, maksatlı bir şekilde taşlara vurulmasının yarattığı bir ses kargaşası yankılandı. Bruck ve diğer goblinler endişeyle çevreye bakındılar. Drizzt fırsatı kaçırmadı.</p>

      <p class="calibre2">"Bize meydan okumaya cüret mi ediyorsunuz?" diye haykırdı drow, Bruck'ın mor parıltılı alevlerle çevrelenmesine sebep olarak. "O halde, budala Bruck ölecek ilk kişi olsun!"</p>

      <p class="calibre2">Daha Drizzt cümlesini bile bitirmeden, goblin şefi tüm hızıyla Drizzt'in gösterdiği geçitten koşarak gitmişti. Kaçışı şeflerine sadakat olarak haklı gören tüm goblin kabilesi çabucak onu takibe koyuldular. Hatta en hızlısı Bruck'ı geçti bile.</p>

      <p class="calibre2">Birkaç dakika sonra, Belwar ve diğer svirfneblin madenciler tüm geçitlerde belirdiler. "Biraz desteğe gereksinim duyabileceğini düşündüm," diye açıkladı mithril elli Oyuk Sorumlusu, çekiç eliyle taşa vurarak.</p>

      <p class="calibre2">"Zamanlaman ve yargın kusursuzdu En Şerefli Oyuk Sorumlusu," dedi Brickers kendisine rütbece eş olan Belwar'a, gülmeye son vermeyi başardığında. "Kusursuz, tıpkı Belwar Dissengulp'dan beklediğimiz gibi."</p>

      <p class="calibre2">Kısa bir süre sonra, svirfneblin kervanı yeniden yola koyulduğunda, tüm birlik son birkaç günün olayları yüzünden heyecanlı ve coşku doluydu. Deep gnomelar beladan kaçınma yöntemlerinde çok zeki olduklarını düşündüler. Blingdenstone'a vardıklarında, neşeleri tam bir şölene dönüştü ve genellikle ciddi, çalışma aşkıyla dolu svirfneblinler, tüm Diyarlardaki her ırk gibi partiler verdiler.</p>

      <p class="calibre2">Drizzt Do'Urden, svirmeblinlerle tüm fiziksel farklılıklarına karşın, kendini kırk yıllık yaşamı boyunca hiç hissetmediği kadar evinde ve rahat hissediyordu.</p>

      <p class="calibre2">Ve Belwar Dissengulp, bir svirfneblin kendisine, 'En Şerefli Oyuk Sorumlusu' diye hitap ettiğinde, bir daha asla irkilmedi.</p>

      <p class="calibre2">Ölümcül hayaletin aklı karışmıştı. Tam da Zaknafein avının svirfneblin şehri içerisinde olduğuna inanmaya başladığında, Malice'in ona verdiği büyüler Drizzt'in varlığını dehlizlerde hissettirmişlerdi. Drizzt ve svirfneblin madencilerinin şansına, ölümcül hayalet kokuyu aldığında çok uzaklardaydı. Zaknafein, deep gnome devriyelerinden sakınarak, yönünü dehlizlere geri çevirdi, sakındığı her potansiyel karşılaşma Zaknafein için bir mücadeleydi, zira Menzoberranzan'daki tahtında oturan Saygıdeğer Malice gittikçe daha da sabırsızlanıp, huzursuzlamyordu.</p>

      <p class="calibre2">Malice kan tadı almak istiyordu ancak Zaknafein, Drizzt'e yaklaşmak olan amacına sadık kaldı. Ama sonra, birdenbire koku yok oldu.</p>

      <p class="calibre2">Bruck bir sonraki gün, kamp alanına bir başka kara elf girdiğinde, şikayet edercesine inledi. Hiçbir mızrak doğrultulmadı e hiçbir goblin bu drowun ardından sinsice yaklaşmaya kalkışmadı bile.</p>

      <p class="calibre2">"Emredildiği şekilde gittik!" diye itiraz etti Bruck, daha çağrılmadan grubun önüne çıkarak. Goblin kabile reisi adamlarının nasıl olsa kendisini işaret edeceklerini artık biliyordu.</p>

      <p class="calibre2">Ölümcül hayalet goblinin sözcüklerini anladıysa bile, bunu hiçbir şekilde göstermedi. Zaknafein, elinde kılıçları, doğruca goblin kabile reisine yürümeyi sürdürdü.</p>

      <p class="calibre2">"Ama biz-" diye başladı Bruck, ama sözlerinin geri kalanı kan lıkırtıları şeklinde geldi. Zaknafein kılıcını goblinin boğazından geçirmiş ve grubun geri kalanına atılmıştı.</p>

      <p class="calibre2">Goblinler tüm yönlere dağıldılar. Çılgın drow ve taş duvar arasında sıkışan birkaç tanesi, savunma amacıyla ilkel mızraklarını kaldırdılar. Ölümcül hayalet aralarına dalıp, her darbede silahları ve uzuvları parçaladı. Goblinlerden biri dönüp duran kılıçların arasından hamle yapıp, mızrağının ucunu Zaknafein'ın kalçasında derinlere gömdü.</p>

      <p class="calibre2">Yaşayan ölü canavar irkilmedi bile. Zak gobline döndü ve bir dizi şimşek kadar hızlı, hedefini kusursuz bir şekilde bulup kafasını ve her iki kolunu bedeninden ayıran darbelerle goblini yere serdi.</p>

      <p class="calibre2">Sonunda, on beş ölü goblin mağaraya yayılmışken, kabile dağılarak bölgedeki her geçitte kaçışlarını sürdürdüler. Düşmanlarının kanına bulanmış ölümcül hayalet, girdiği geçidin karşısındakinden geçerek mağaradan çıktı ve ele geçirilmesi zor Drizzt Do'Urden'in peşinden, hüsrana uğramış arayışına devam etti.</p>

      <p class="calibre2">Menzoberranzan'da, Do'Urden Evi'nin mabedinin giriş odasında, tamamen tükenmiş ve kısa bir sure için doyurulmuş Saygıdeğer Malice dinlenmeye çekilmişti. Zaknafein'ın gerçekleştirdiği her cinayeti hissetmiş, ölümcül hayaletin kılıcının bir diğer kurbana her saplanışında büyük bir coşku patlaması yaşamıştı.</p>

      <p class="calibre2">Malice düş kırıklığını ve sabırsızlığını bir kenara itti. Zaknafein'ın merhametsiz katliamının verdiği hazlar kendine güvenini yenilemişti. Ölümcül hayalet en sonunda hain oğlu ile karşılaştığında, Malice'in coşkusu ne müthiş olacaktı!</p>

      <p class="calibre2"></p>
    </div>

    <h2 id="sigil_toc_id_14">11</h2>

    <div class="s">
      <p class="calibre2"><span class="none9">Jurnalci</span></p>

      <p class="calibre2">Blingdenstone'lu konsey üyesi Firble tereddütlü bir şekilde, aca yontulmuş küçük mağaraya; belirlenen buluşma yerine rüdü. Müttefik toprak elementallarını çağırabilen pek çok deep ome büyücüsünü içine alan bir svirfneblin ordusu odanın batısındaki tüm dehlizler boyunca savunma pozisyonlarına ilerlediler.</p>

      <p class="calibre2">Firble buna rağmen rahat değildi. Odanın tek diğer girişi olan doğu dehlizine doğru bakarak, ajanının ona hangi bilgiyi etireceğine merak etti ve bunun bedelinin ne olacağını düşünerek endişelendi. Sonra drow, yüksek siyah çizmeleri taşı gürültüyle tekmeleyerek, kasıntı girişini yaptı. Firble'in odadaki tek svirfneblin olduğundan emin olmak için ki genelde anlaşmaları böyleydi, bakışları çabucak odada gezindi ve ardından deep gnome konsey üyesine yürüyerek, iyice eğilip selam verdi.</p>

      <p class="calibre2">"Selamlar, büyük cüzdanlı küçük dostum," dedi drow bir kahkahayla. Blingdenstone'da bir yüzyıl yaşamış bir deep gnomeun kusursuz tonlamaları ve duraksamalarıyla, svirfneblin lisanına ve aksanına hakimiyeti Firble'ı daima hayrete düşürmüştü.</p>

      <p class="calibre2">"Biraz tedbirli olabilirdin," diye karşılık verdi Firble, yeniden endişeyle etrafa göz atarak.</p>

      <p class="calibre2">"Pöh," diyerek homurdandı drow, çizmelerinin sert topuklarını birbirine vurarak. "Arkanda deep gnome savaşçıları ve büyücülerinden bir ordu var ve ben... pekala, yalnızca benim de iyi korunduğum konusunda uzlaşalım.</p>

      <p class="calibre2">"Buna gerçekten şüphem yok, Jarlaxle," diye yanıtladı Firble. "Yine de, işimizin mümkün olduğunca özel ve gizli kalmasını yeğlerdim."</p>

      <p class="calibre2">"Bregan D'aerthe'nin tüm işleri özeldir, sevgili Firble," diyereki yanıtladı Jarlaxle ve geniş kenarlı şapkasını uzun ve zarif bir kavisle savurarak yeniden eğildi.</p>

      <p class="calibre2">"Bu kadarı yeterli” dedi Firble. "işimizi bitirelim ki evime döneyim."</p>

      <p class="calibre2">"O halde sor," dedi Jarlaxle.</p>

      <p class="calibre2">"Blingdenstone civarında drow hareketlerinde bir artış oldu," diye açıkladı deep gnome.</p>

      <p class="calibre2">"Öyle mi?" diye sordu Jarlaxle, şaşırmış görünerek. Ancak, drowun budalaca sırıtışı gerçek duygularını açığa vuruyordu.</p>

      <p class="calibre2">Bu, Jarlaxle için kolay bir kazanç olacaktı, çünkü onu Menzoberranzan'da yakın zamanda kiralayan Saygıdeğer Ana, şüphe götürmez bir biçimde, Blingdenstone'un sorunu ile bağlantılıydı. Jarlaxle kazancı kolay kılan rastlantıları severdi.</p>

      <p class="calibre2">Firble bu sahte şaşırmışlık numarasını çok iyi biliyordu. "Öyle," diye yanıtladı.</p>

      <p class="calibre2">"Ve sen de sebebini bilmek istiyorsun?" diye mantık yürüttü Jarlaxle, hala hiçbir şeyden haberi yokmuş maskesini taşıyarak.</p>

      <p class="calibre2">"Bizim açımızdan, bu akıllıca olur," diyerek pufladı Jarlaxle'ın sonu gelmez oyunundan yorulan konsey üyesi. Firble, Jarlaxle'ın Blingdenstone yakınlarındaki drow hareketinden ve bunun ardında yatan sebepten haberdar olduğunu hiç şüpheye yer kalmayacak şekilde biliyordu. Jarlaxle evsiz barksız bir serseriydi ve bu normalde, kara elflerin dünyasında sağlıksız bir konumdu. Ancak bu becerikli paralı asker, bu hain konumuyla hayatta kalmış hatta başarı kazanmıştı. Hepsinden öte Jarlaxle'ın en müthiş avantajı bilgiydi; Menzoberranzan'da ve şehri çevreleyen bölgelerde olan biten her şey hakkında bilgi.</p>

      <p class="calibre2">"Ne kadar zamana gereksinimin var?" diye sordu Firble. "Kralım bu işi mümkün olduğunca çabuk bitirmeyi diliyor."</p>

      <p class="calibre2">"Ücretimi getirdin mi?" diye sordu drow, bir elini uzatarak.</p>

      <p class="calibre2">"Ödeme, bana bilgiyi getirdiğinde," diyerek karşı çıktı Firble. "Anlaşmamız daima böyle oldu."</p>

      <p class="calibre2">"Doğru," diyerek onayladı Jarlaxle. "Ancak bu kez bilgiyi toparlamak için zamana ihtiyacım yok. Eğer kıymetli taşlarımı getirdiysen, işimizi hemen bitirebiliriz."</p>

      <p class="calibre2">Firble kıymetli taş kesesini kemerinden çıkardı ve drowa attı. "Elli akik, düzgün kesilmiş," dedi gürleyerek ve fiyattan asla hoşnut kalmaksızın. Bu kez Jarlaxle'ı kullanmaktan kaçınabilmeyi ummuştu; her deep gnome gibi, Firble da böylesi miktarlara kolayca veda edemezdi.</p>

      <p class="calibre2">Jarlaxle çarçabuk keseye göz attı ve onu derin bir cebe koydu.</p>

      <p class="calibre2">"Rahat et küçük deep gnome," diye başladı, "çünkü Menzoberranzan'ı yöneten güçler şehrine karşı bir hareket planlamıyorlar. Tek bir drow evi bölgeyle ilgileniyor, hepsi bu."</p>

      <p class="calibre2">"Neden?" diye sordu Firble, uzun bir sessizlik anı geçtikten sonra. Kaçınılmaz sonucu bildiğinden, svirfneblin sormaktan nefret ediyordu.</p>

      <p class="calibre2">Jarlaxle elini uzattı. On tane düzgün kesilmiş akik daha el değiştirdi.</p>

      <p class="calibre2">"Bu ev kendilerinden birini arıyor," diye açıkladı Jarlaxle. "Hareketleri yüzünden ailesini Örümcek Kraliçe'nin gözünden düşüren bir hain."</p>

      <p class="calibre2">Sonsuzluk gibi gelen sessiz dakikalar geçti yeniden. Firble bu avlanan drowun kimliğini kolayca tahmin edebiliyordu fakat, eğer kesin emin olamazsa, Kral Schnicktick tavan yıkılana dek kükreyecekti. Kemerindeki keseden on kıymetli taş daha çıkardı. "Evin adını ver," dedi.</p>

      <p class="calibre2">"Daermon N'a'shezbaernon," diye yanıtladı Jarlaxle, taşları alışkın tavırlarla derin cebine koyarken. Firble kollarını göğsünde kavuşturup kaşlarını çattı. Vicdansız drow onu bir kez daha yakalamıştı.</p>

      <p class="calibre2">"Atalarına ait ismi değil!" diye gürledi konsey üyesi, gönülsüzce on akik daha çıkararak.</p>

      <p class="calibre2">"Gerçekten mi, Firble," diye alay etti Jarlaxle. "Sorgulamalarında daha açık olmayı öğrenmelisin. Bu tür hatalar sana çok pahalıya patlıyor!"</p>

      <p class="calibre2">"Evin adını anlayabileceğim şekilde söyle," dedi Firble. "Peşine düştükleri hainin adını da ver. Bugün sana başka ödeme yapmayacağım, Jarlaxle."</p>

      <p class="calibre2">Jarlaxle deep gnomeu susturmak için elini kaldırdı ve gülümsedi. "Kabul," diyerek güldü, aldıklarından fazlasıyla tatmin olmuş bir halde. "Do'Urden Evi; Menzoberranzan'ın Sekizinci Evi ikinci oğlunu arıyor." Paralı asker, Firble'ın ifadesinde bir tanımışlık izi fark etti. Bu küçük buluşma, Jarlaxle'a Saygıdeğer Malice'in kasasından kazanç haline çevirebileceği bilgiyi sağlayabilir miydi?</p>

      <p class="calibre2">"Adı Drizzt," diye sürdürdü drow, dikkatle svirfneblinin tepkisini inceleyerek. Sonra kurnazca ekledi: "Nerede olduğuna dair bilgi Menzoberranzan'da yüksek bir kazanç getirebilirdi."</p>

      <p class="calibre2">Firble arsız drowa uzunca bir süre bakakaldı. Hainin kimliği açıklanırken, fazla açık mı vermişti? Eğer Jarlaxle, Drizzt'in deep gnome şehrinde olduğunu tahmin ettiyse, bunun sonuçları çok korkutucu olabilirdi Şimdi Firble bir açmazdaydı. Hatasını itiraf edip, bunu düzeltmeye mi çalışmalıydı? Fakat Jarlaxle'dan sessiz kalma sözünü satın almak Firble'a kaça mal olurdu? Ve ödeme ne kadar müthiş olursa olsun, Firble bu ilkesiz paralı askere güvenebilir miydi?</p>

      <p class="calibre2">"İşimiz sona erdi," diye bildirdi Firble, Jarlaxle'ın Do'Urden Evi ile pazarlığa oturacak kadarını tahmin etmediğine güvenmeye karar vererek. Konsey üyesi topukları üzerinde döndü ve odadan çıkmak üzere harekete geçti.</p>

      <p class="calibre2">Jarlaxle, Firble'in kararını gizlice alkışladı. Daima, svirfneblin konsey üyesinin pazarlıkta değerli bir hasım olduğuna inanmıştı ve şimdi de düşkırıklığına uğramamıştı. Firble çok az açık vermişti ki bu Saygıdeğer Malice'e götürülemeyecek kadar küçük bir bilgiydi. Eğer deep gnomeda daha fazlası var idiyse bile, toplantıyı derhal kesme kararı bilgece bir karardı. Irksal farklılıklarına rağmen, Jarlaxle aslında Firble'dan hoşlandığını itiraf etmek zorundaydı. "Küçük gnome," diye seslendi ayrılmakta olan zata. "Sana bir uyarıda bulunayım."</p>

      <p class="calibre2">Firble hızla geri dönerken, eli savunmacı bir hareketle değerli taş kesesini örtmüştü.</p>

      <p class="calibre2">"Bedavaya," dedi Jarlaxle, bir kahkaha koparıp, kel kafasını sallarken. Ancak sonra, paralı askerin suratı birden ciddileşti, hatta sertleşti. "Eğer Drizzt Do'Urden'i tanıyorsan," diye sürdürdü Jarlaxle, "onu uzakta tut. Saygıdeğer Malice Do'Urden'i Drizzt'in öldürülmesiyle Lloth'un bizzat kendisi görevlendirdi ve Malice görevi başarması için ne yapması gerekiyorsa yapacak. Ve Malice başarısız bile olsa, Do' Urden'in ölümünün Örümcek Kraliçe'ye büyük haz getireceğini bilen başkaları avı devralacak. Onun kaderi çizildi, Firble ve onun yanında yer alacak kadar budala olan herkes de aynı kadere ortak olacak."</p>

      <p class="calibre2">"Gereksiz bir uyarı," diye yanıtladı Firble, soğukkanlı ifadesini korumaya çalışarak. "Zira Blingdenstone'da hiç kimse bu hain kara elfi ne tanıyor, ne de umursuyor. Üstelik, seni temin ederim ki, Blingdenstone'da hiç kimsenin, kara elflerin Örümcek Kraliçe tanrıçasının hoşnutluğunu kazanmak gibi bir arzusu da yok!"</p>

      <p class="calibre2">Jarlaxle svirfneblinin blöfüne bilgiç bilgiç gülümsedi. "Elbette," diye yanıtladı ve görkemli şapkasını savurarak, bir kez daha eğildi.</p>

      <p class="calibre2">Firble sözleri ve selamlamayı değerlendirerek bir an için durakşadı ve yeniden, paralı askerin sessizliğini satın almalı mıydı, merak etti.</p>

      <p class="calibre2">Ancak, daha Firble bir karara varamadan, Jarlaxle sert çizmelerini her adımda gürültüyle yere vurarak, çekip gitmişti. Zavallı Firble endişeleriyle baş başa kalmıştı.</p>

      <p class="calibre2">Endişe etmesine gerek yoktu. Jarlaxle gerçekten de küçük Firble'den hoşlanıyordu -bunu ayrılırken kendi kendine itiraf etmişti- ve Drizzt'in bulunduğu yerle ilgili şüphelerini Saygıdeğer Malice'e ilan etmeyecekti.</p>

      <p class="calibre2">Elbette, öneri fazlasıyla baştan çıkarıcı değilse.</p>

      <p class="calibre2">Firble öylece durdu ve endişelenip meraklanarak, dakikalarca boş odayı izledi.</p>

      <p class="calibre2">Drizzt için, günler dostluk ve eğlence ile doluydu. Onun yanında dehlizlere gitmiş olan svirfneblin madencilerle birlikte neredeyse bir kahramandı ve goblin kabilesine karşı zekice aldatmacasının öyküsü, her anlatılışta daha da zenginleşiyordu. Şimdi Drizzt ve Belwar sık sık dışarı çıkıyorlar ve ne vakit bir hana ya da buluşma mekanına girseler, alkışlarla ve bedava içki ya da yiyecek önerileriyle selamlanıyorlardı. Her iki arkadaş da birbirileri için seviniyorlardı, çünkü ait oldukları yeri ve huzuru birlikte bulmuşlardı.</p>

      <p class="calibre2">Oyuk Sorumlusu Brickers ve Belwar harıl harıl bir başka maden keşif gezisi planlamaya çoktan girişmişlerdi. En büyük işleri gönüllüler listesini daraltmaktı, çünkü şehrin her köşesinden svirfneblinler onlarla temasa geçmişti ve kara elfle en şerefli Oyuk Sorumlusunun yanında yolculuk etmeye can atıyorlardı.</p>

      <p class="calibre2">Bir sabah, Belwar'ın kapısı gürültüyle ve ısrarla çalındığında, hem Drizzt hem de deep gnome bunun keşif gezisinde yer arayan başka üyeler olduğunu düşündü. Bir düzine mızrağın ucuyla Drizzt'i kendileriyle kralın huzuruna gitmeye çağıran şehir muhafızlarını kapıda onları bekler bulunca, gerçekten çok şaşırdılar.</p>

      <p class="calibre2">Belwar endişesiz göründü. "Bir önlem," diyerek güvence verdi Drizzt'e, mantar ve yosun sosundan oluşan kahvaltı tabağını ileri iterek. Belwar pelerinini almak üzere duvara yürüdü. Eğer mızraklara yoğunlaşan Drizzt, Belwar'in isteksiz ve tedirgin hareketlerini fark etseydi, kesinlikle kendini güvencede hissetmezdi.</p>

      <p class="calibre2">Drowla Oyuk Sorumlusunu yol boyunca dürten endişeli muhafızlarla, deep gnome şehrindeki yolculuk gerçekten hızlıydı. Belwar, her adımda, tüm olan biteni bir 'önlem' olarak değerlendirip dikkate almamayı sürdürdü. Gerçekte, Belwar gür sesinin soğukkanlı tonunu korumakta başarılı bir iş yapıyordu. Ancak, Drizzt kralın huzuruna giderken düş kurmuyordu. Tüm yaşamı, umut vadeden başlangıçlar ve hazin sonlarla doluydu.</p>

      <p class="calibre2">Kral Schnicktick huzursuzca taş tahtında oturuyordu ve konsey üyeleri de aynı huzursuzlukla etrafında duruyorlardı. Omuzlarına yüklenen bu görevden hoşlanmıyordu-svirfneblinler kendilerini sadık dostlar olarak görürlerdi-ancak, konsey üyesi Firble'ın açıklamalarının ışığında, Blingdenstone'a yönelen tehdit görmezden gelinemezdi.</p>

      <p class="calibre2">Özellikle de kara elfierden geliyorsa.</p>

      <p class="calibre2">Drizzt ve Belwar kralın önüne ilerlediler. Drizzt meraklanmıştı, ancak, bufadan çıkacak her şeyi kabullenmeye hazırdı. Fakat Belwar öfkenin eşiğindeydi.</p>

      <p class="calibre2">"Hemen geldiğiniz için teşekkür ederim," diyerek selamladı onları Kral Schnicktick ve boğazını temizleyip, destek için konsey üyelerine bakındı.</p>

      <p class="calibre2">"Mızraklar harekete geçmeyi kolaylaştırıyor," diye homurdandı Belwar alaycı bir tavırla.</p>

      <p class="calibre2">Fark edilir şekilde huzursuz olan svirfneblin kralı yeniden boğazını temizledi ve yerinde kıpırdandı. "Muhafızlarım biraz heyecanlanıyorlar," diyerek af diledi. "Lütfen alınmayın."</p>

      <p class="calibre2">"Hiç alınmadık," diyerek güvence verdi Drizzt.</p>

      <p class="calibre2">"Şehrimizde geçirdiğin zamandan hoşnut kaldın mı?" diye sordu kral, bir parça gülümsemeyi becererek.</p>

      <p class="calibre2">Drizzt başını salladı. "Halkınız istediğim veya beklediğim her şeyin ötesinde cömertti," diye yanıtladı.</p>

      <p class="calibre2">"Ve sen de değerli bir dost olduğunu kanıtladın, Drizzt Do'Urden," dedi Schnicktick. "Gerçekten de yaşamımız varlığınla zenginleşti."</p>

      <p class="calibre2">Drizzt svirfneblin kralının nazik sözlerine minnet duyarak, eğilip selam verdi. Ancak, koyu gri gözlerini kısıp, çengel burnunu karıştıran Belwar, kralın nereye varacağını anlamaya başlamıştı.</p>

      <p class="calibre2">"Maalesef," diye başladı Kral Schnicktick, doğrudan Drizzt'e değil, yalvarırcasına konsey üyelerine bakarak. "Yeni bir durum ortaya çıktı... "</p>

      <p class="calibre2">"Magga cammara!" diye bağırdı Belwar, orada bulunan herkesi şaşırtarak. "Hayır!" Kral Schnicktick ve Drizzt inanmaz gözlerle Oyuk Sorumlusuna baktılar.</p>

      <p class="calibre2">"Onu dışarı atmak istiyorsunuz," diye homurdandı Belwar Schnicktick'e, suçlarcasına.</p>

      <p class="calibre2">"Belwar!" diyerek itiraz etmeye hazırlandı Drizzt.</p>

      <p class="calibre2">"En Şerefli Oyuk Sorumlusu," dedi svirfneblin kralı sertçe. "Araya girmek üstüne vazife değil. Eğer bunu bir kez daha yaparsan, seni bu odadan çıkarttırmak zorunda kalacağım."</p>

      <p class="calibre2">"O halde doğru," diye inledi Belwar yavaşça. Bakışlarını başka tarafa çevirdi.</p>

      <p class="calibre2">Drizzt kraldan Belwar'a, sonra yeniden krala baktı. Tüm bu olanların ardındaki nedeni anlayamamıştı.</p>

      <p class="calibre2">"Doğu sınırımız yakınlarındaki tünellerde şüphelenilen drow hareketlerim duydun mu?" diye sordu kral Drizzt'e.</p>

      <p class="calibre2">Drizzt başını salladı.</p>

      <p class="calibre2">"Bu hareketin amacını öğrendik," diye açıkladı Schnicktick. Svirfneblin kralının bir kez daha konsey üyelerine baktığı zaman ortaya çıkan sessizlik Drizzt'in sırtının ürpermesine yol açtı. Arkasından neyin geleceğim şüpheye yer bırakmayacak şekilde biliyordu, ancak, yine de, sözler onu derinden yaraladı. "Sen, Drizzt Do'Urden, sebep sensin."</p>

      <p class="calibre2">"Annem beni arıyor," diye karşılık verdi Drizzt dümdüz.</p>

      <p class="calibre2">"Ama seni bulamayacak!" diyerek homurdandı Belwar, hem Schnicktick'e hem de yeni dostunun bu bilinmeyen annesine yöneltilmiş bir meydan okumayla. "Blingdenstone'da deep gnome-ların konuğu olarak kaldığın sürece asla!"</p>

      <p class="calibre2">"Belwar, sus!" diyerek çıkıştı Kral Schnicktick. Yeniden Drizzt'e baktı ve yüz hatları yumuşadı. "Lütfen, dostum Drizzt, anlamalısın. Menzoberranzan'la savaşı göze alamam."</p>

      <p class="calibre2">"Anlıyorum," diye güvence verdi Drizzt ona samimiyetle. "Eşyalarımı toplayacağım."</p>

      <p class="calibre2">"Hayır!" diyerek karşı çıktı Belwar. Hızla tahta ilerledi. "Biz svirfnebliniz. Herhangi bir tehlike karşısında dostlarımızı dışlamayız!" Oyuk Sorumlusu bir konsey üyesinden diğerine koşarak, adalet dilendi. "Drizzt Do'Urden'in bize gösterdiği yalnızca dostluktu ve biz onu dışlıyoruz! Magga cammara! Eğer sadakatimiz böylesine kırılgansa, Menzoberranzan'ın drowlarmdan ne farkımız var?"</p>

      <p class="calibre2">"Yeter, En Şerefli Oyuk Sorumlusu!" diye haykırdı Kral Schnicktick, inatçı Belwarın bile duymazdan gelemeyeceği, nihai bir ses tonuyla. "Bu karara kolay varmadık, ancak bu son kararımızdır! Bir dost olduğunu göstermiş bile olsa, bir kara elfin hatırına, Blingdenstone'u riske atmayacağım." Schnicktick, Drizzt'e baktı. "Gerçekten üzgünüm."</p>

      <p class="calibre2">"Üzülmeyin," diye yanıtladı Drizzt. "Yalnızca zorunlu olduğunuz şekilde davranıyorsunuz, tıpkı uzun zaman önce halkımı terk etmeyi seçtiğim gün benim yaptığım gibi. O kararı tek başıma vermiştim ve asla kimsenin onayını ya da yardımını istemedim. Siz, iyi svirfneblin kralı, ve halkınız bana kaybettiğim onca şeyi geri verdiniz. Blingdenstone'a karşı Menzoberranzan'ın gazabını çekmeyi hiç arzu etmediğime inanın. Eğer o trajedide herhangi bir rol oynarsam, kendimi asla bağışlamam. Adaletli şehrinizden bir saat içinde gitmiş olacağım. Ve ayrılırken sadece şükranlarımı sunuyorum."</p>

      <p class="calibre2">Svirfneblin kralı sözlerden çok etkilenmişti, ama eğilmez konumunu sürdürdü. Muhafızlarına Drizzt'e eşlik etmelerini işaret etti. Kara elf bu silahlı eşlikçileri teslimiyetçi bir iç çekişle kabul etti. Bir kez, çaresizce svirfneblin konsey üyelerinin yanında duran Belwar'a baktı, sonra kralın huzurundan ayrıldı.</p>

      <p class="calibre2">Yüz deep gnome, özellikle de Oyuk Sorumlusu Krieger ve Drizzt'in eşlik ettiği tek keşif gezisinin diğer madencileri, Blingdenstone'un ulu kapılarından çıkan drowa veda ettiler. Belwar Dissengulp dikkat çekici bir şekilde ortada yoktu; Drizzt taht odasından ayrılışından sonraki bir saat içinde Oyuk Sorumlusunu hiç görmemişti. Yine de, Drizzt bu svirfneblinlerin kendisine veda etmelerine minnettardı. Nazik sözleri onu rahatlatmış ve ona gelecek yılların güçlükleri karşısında gereksinim duyacağını bildiği gücü vermişti. Blingdenstone'dan yanında götüreceği anılar içinde, Drizzt bu veda sözcüklerine sarılacağına yemin etti.</p>

      <p class="calibre2">Yine de, Drizzt kalabalıktan uzaklaştığında, küçük düzlüğü geçip, geniş merdivenlerden indiğinde, yalnızca arkasından sıkıca kapanan devasa kapıların çınlayan yankılarını duydu. Drizzt vahşi Karanlıkaltı'nın dehlizlerine bakarken titredi ve güçlükler karşısında bu kez nasıl ayakta kalacağını merak etti. Blingdenstone avcıdan kurtuluşu olmuştu; karanlık tarafının yeniden ortaya çıkıp, kimliğini çalmasına kadar sürecekti?</p>

      <p class="calibre2">Ama Drizzt'in başka ne seçeneği vardı? Menzoberranzan'dan ayrılmak kendi kararıydı ve doğruydu. Ancak şimdi, bu seçimin sonuçlarını daha bilen Drizzt kararını düşündü. Her şeye yeniden başlama olanağı olsayd halkının arasındaki yaşantısından uzaklaşıp gitme gücünü şimdi bulabilir miydi?</p>

      <p class="calibre2">Öyle olmasını umdu.</p>

      <p class="calibre2">Yan tarafta bir hışırtı Drizzt'i alarma geçirdi. Saygıdeğer Malice'in, Drizzt'in Blingdenstone'dan atılacağını uman ajanlarının kendisini beklediğini düşünerek çömeldi ve palalarını çekti. Bir an sonra, bir gölge kıpırdadı, ancak Drizzt'e doğru gelen kişi bir drow suikastçısı değildi.</p>

      <p class="calibre2">"Belwar," diye haykırdı büyük bir rahatlamayla. "Veda etmeyeceğinden korkuyordum."</p>

      <p class="calibre2">"Etmeyeceğim zaten," diye yanıtladı svirfneblin.</p>

      <p class="calibre2">Drizzt Oyuk Sorumlusunu inceledi ve taşıdığı dolu sırt çantasını fark etti. "Hayır, Belwar, buna izin.."</p>

      <p class="calibre2">"İznini istediğimi anımsamıyorum," diyerek Drizzt'in sözünü kesti deep gnome. "Yaşamımda bir heyecan arıyordum. Dışarıda bir maceraya atılıp, büyük dünyanın neler sunacağına bir bakabileceğimi düşündüm."</p>

      <p class="calibre2">"Beklediğin kadar büyük değil," diye yanıtladı Drizzt ciddiyetle. "Bir halkın var, Belwar. Seni kabul ediyor ve umursuyorlar. Bu düşleyebileceğin her şeyden daha muhteşem bir armağan."</p>

      <p class="calibre2">"Katılıyorum," diye yanıtladı Oyuk Sorumlusu. "Ve senin de, Drizzt Do'Urden, seni kabul eden, umursayan bir dostun var ve yanında duruyor. Şimdi, bu maceraya atılacak mıyız, yoksa burada dikilip, o kötü yürekli annenin gelip, bizi gebertmesini mi bekleyeceğiz?"</p>

      <p class="calibre2">"Tehlikeleri hayal bile edemezsin," diye uyardı Drizzt, ancak Belwar drowun kararlılığının çoktan çözülmeye başladığını görebiliyordu.</p>

      <p class="calibre2">Belwar mithril ellerini birbirine çarptı. "Ve sen, kara elf, bu tür tehlikelerle başa çıkma yöntemlerimi hayal bile edemezsin! Vahşiliklere tek başına yürüyüp gitmene izin vermiyorum. Bunun bir gerçek olduğunu anla-Magga cammara-ve işimize bakalım."</p>

      <p class="calibre2">Drizzt çaresizce omuz silkip, Belwar'ın suratına açıkça kazınmış inatçı kararlılığa bir kez daha baktı ve yanında ilerlemeye başlayan deep gnomela birlikte, dehlizden aşağı yola koyuldu. Bu kez, en azından, Drizzt'in konuşabileceği bir yol arkadaşı; avcının davetsiz ziyaretlerine karşı bir silahı vardı. Elini cebine soktu ve Guenhwyvar’ın oniks heykelciğini yokladı. Belki de, diye umut etme cüretini gösterdi Drizzt, Karanlıkaltı'nda hayatta kalmaktan daha fazlasını bulmakta üçünün birlikte bir şansı olabilirdi.</p>

      <p class="calibre2">Daha sonra uzun bir süre, Drizzt, Belwar'a böylesine kolayca boyun eğmekle bencilce davranıp davranmadığını düşündü. Ancak, hissettiği hiçbir suçluluk, yanına, en şerefli Oyuk Sorumlusunun kel kafasına her bakışında duyduğu derin rahatlama duygusuyla kıyaslamazdı bile.</p>

      <p class="calibre2"></p>
    </div>

    <h1 id="sigil_toc_id_15">BÖLÜM 3</h1>

    <div class="s">
      <p class="calibre2"></p>

      <p class="calibre2"><span class="none4">Dostlar ve Düşmanlar</span></p>

      <p class="calibre2"><span class="none5">Yaşamak mı yoksa hayatta kalmak mı? Blingdenstone'da kaldığım sürenin ardından, Karanlıkaltı'nın vahşiliklerine ikinci kez çıkışıma dek, böylesi basit bir sorunun önemini asla kavrayamazdım.</span></p>

      <p class="calibre2"><span class="none5">Önce Menzoberranzan'dan ayrıldığımda, kendime yetebileceğimi, prensiplerime göre yaşayabileceğimi düşünmüş ve önümdeki tek açık yolu izlemekten tatmin olmuştum. Diğer seçenek Menzoberranzan'ın zalim gerçeği ve halkımı yönlendiren kötülük dolu yaşam tarzına boyun eğmekti, inanıyordum ki, eğer yaşam oysa, yalnızca hayatta kalmak çok daha fazla yeğlenirdi.</span></p>

      <p class="calibre2"><span class="none5">Ancak o 'yalnızca hayatta kalış' beni neredeyse öldürecekti. Daha beteri, değer verdiğim her şeyi neredeyse benden çalacaktı.</span></p>

      <p class="calibre2"><span class="none5">Blingdenstone'un svirfneblinleri bana farklı bir yol gösterdiler. Toplumsal değerler ve birlik üzerine inşa edilmiş ve geliştirilmiş svirfneblin toplumu, Menzoberranzan'da olabilmesini daima ümit ettiğim her şey olarak karşıma çıktı. Svirfneblinler yalnızca hayatta kalmaktan çok daha fazlasını yapmışlardı. Yaşamış, gülmüş, çalışmış ve elde ettikleri kazançları da, tıpkı düşmanca yüzeyaltı dünyasında kaçınılmaz bir şekilde maruz kaldıkları kayıpların acısı gibi, hep birlikte paylaşmışlardı.</span></p>

      <p class="calibre2"><span class="none5">Mutluluk dostlarla paylaşıldığında çoğalır, ancak keder her paylaşımda</span> <span class="none5">azalır. Yaşam budur.</span></p>

      <p class="calibre2"><span class="none5">Ve böylece, yeniden Blingdenstone'un dışına, bomboş Karanlıkaltı'nın yalnız mağaralarına geri döndüğümde, umutla yürüdüm. Yanımda Belıvar, yeni dostum ve cebimde eski dostum</span> <span class="none5">Guenhwyvar</span><span class="none5">'ı çağırabilen büyülü heykelcikle birlikte. Deep gnomelarla tkısa süren yaşayışımda, daima olmasını umut ettiğim şekliyle yaşama tanıklık etmiştim-yalnızca hayatta kalmaya geri dönemezdim.</span></p>

      <p class="calibre2"><span class="none5">Dostlarım yanımdayken, dönmek zorunda kalmayacağıma inanma cesaretim vardı.</span></p>
    </div>

    <div class="s2">
      <p class="calibre2"><span class="none5">-Drizzt Do'Urden</span></p>
    </div>

    <div class="s">
      <p class="calibre2"></p>
    </div>

    <h2 id="sigil_toc_id_16">12</h2>

    <div class="s">
      <p class="calibre2"><span class="none9">Vahşi Bölgeler</span></p>

      <p class="calibre2">"Hazırladın mı?" diye sordu Drizzt Belwar'a, Oyuk Sorumlusu yılankavi geçitlerden yanına döndüğünde.</p>

      <p class="calibre2">"Ateş çukuru oyuldu," diye yanıtladı Belwar, mithril ellerini zafer edasıyla-ancak fazla gürültü çıkarmadan-birbirine vurarak. "Yedek şilteyi de bir köşeye buruş kırış yerleştirdim. Çizmelerimle zeminin her tarafında izler bıraktım ve boyun keseni kolayca bulunabileceği bir yere koydum. Battaniyenin altına birkaç gümüş sikke bile bıraktım, nasılsa yakın zamanda onlara gereksinimim olmayacak, sanırım." Belwar zoraki güldü, ancak bu vazgeçme bildirisine karşın, Drizzt svirfneblinin değerli sikkelerinden pek de kolayca ayrılmadığını görebiliyordu.</p>

      <p class="calibre2">"İyi bir aldatmaca," dedi Drizzt yitirilenin acısını azaltmak için.</p>

      <p class="calibre2">"Ya sen, kara elf ?" diye sordu Belwar. "Herhangi bir şey gördün ya da duydun mu?"</p>

      <p class="calibre2">"Hiçbir şey," diye yanıtladı Drizzt. Bir yan geçidi işaret etti. "Guenhwyvar'ı geniş bir daire çizmeye yolladım. Eğer yakınlarda biri varsa, kısa zamanda öğreniriz."</p>

      <p class="calibre2">Belwar başıyla onayladı. "İyi plan," dedi. "Sahte kampı Blingdenstone'dan bu kadar uzakta kurmak, belalı anneni halkımdan uzak tutacaktır."</p>

      <p class="calibre2">"Ve bu belki de ailemi hala bölgede olduğuma ve kalmayı planladığıma inanmaya iter," diye ekledi Drizzt umutla. "Nereye gideceğimizi düşündün mü?"</p>

      <p class="calibre2">"O taraf ya da bu taraf, hiç fark etmez," dedi Belwar ellerini iki yana açarak. "Kendimizinki dışında, yakınlarda hiçbir şehir yok. En azından, bildiğim kadarıyla."</p>

      <p class="calibre2">"Batı, o halde," diye önerdi Drizzt.</p>

      <p class="calibre2">"Blingdenstone'un çevresinde dolanıp, doğruca vahşi bölgelere, Menzoberranzan'ın tam tersine."</p>

      <p class="calibre2">"Akıllıca bir rota gibi görünüyor," diyerek ona katıldı Oyuk&nbsp;<span style="text-indent: 19.85pt; font-size: 1em;">Sorumlusu.&nbsp;</span></p>

      <p class="calibre2"><span style="text-indent: 19.85pt; font-size: 1em;">Belwar gözlerini kapadı ve düşüncelerini kayalardan yayılan dalgalara uydurdu. Pek çok Karanlıkaltı ırkı gibi, deep gnomelar da, kayalardaki manyetik çeşitlemeleri fark edebilme yeteneğine sahiplerdi ve bu yetenekleri yönlerini, bir yüzey ırkının güneşi izlemesi kadar doğru bir şekilde tayin edebilmelerini sağlıyordu. Kısa bir süre sonra, Belwar başını salladı ve uygun dehlizi işaret etti.</span></p>

      <p class="calibre2">"Batı," dedi Belwar. "Ve çabucak. Annenle arana ne kadar uzun bir mesafe koyarsan, hepimiz o denli güvende oluruz."&nbsp;</p>

      <p class="calibre2">Uzunca bir süre Drizzt'i incelemek için durup, bir sonraki sorusuyla yeni dostunu fazlaca zorlamış olup olmayacağını düşündü.</p>

      <p class="calibre2">"Ne oldu?" diye sordu Drizzt ona, endişesini fark ederek.</p>

      <p class="calibre2">Belwar, Drizzt'le kendisinin ne kadar yakınlaşmış olduklarını görmek için bu riske girmeye karar verdi. "Doğu dehlizlerindeki drow hareketinin sebebi olduğunu ilk öğrendiğinde," diye söze girdi deep gnome dobra dobra, "bir parça ürkmüş görünüyordun, anlatabiliyor muyum, bilmem. Onlar senin ailen, kara elf. Bu kadar mı korkunçlar?"</p>

      <p class="calibre2">Drizzt'in hafif kahkahası Belwar'ı rahatlattı ve deep gnomea fazla ileri gitmediğini anlattı. "Gel," dedi Drizzt, Guenhwyvar'ın keşif gezisinden döndüğünü görerek. "Eğer kamp aldatmacası tamamlandıysa, yeni yaşamımıza ilk adımlarımızı atalım. Yolumuz, evim ve ailemle ilgili öyküler için yeterince uzun olacaktır."</p>

      <p class="calibre2">"Bekle," dedi Belwar. Kesesine uzandı ve küçük bir kutu çıkardı.</p>

      <p class="calibre2">"Kral Schnicktick'ten bir armağan," diye açıkladı, kapağı kaldırıp, sakin ışığı ile çevrelerindeki bölgeyi yıkayan parıltılı bir broş ortaya çıkarırken.</p>

      <p class="calibre2">Drizzt inanmaz bakışlarla Oyuk Sorumlusuna bakakaldı. "Seni iyi bir hedef haline getirecek," diye yorumda bulundu drow.</p>

      <p class="calibre2">Belwar onu düzeltti. "Bizi iyi hedefler haline getirecek," dedi kurnazca homurdanarak. "Ama korkma kara elf, ışık cezbettiğinden daha çok düşmanı uzakta tutacak. Yerdeki taşa, kayaya takılıp tökezlemekten pek hoşlanmam!"</p>

      <p class="calibre2">"Ne kadar süre parlayacak?" diye sordu Drizzt ve Belwar drowun ses tonundan, parıltının bir an önce sönüp gitmesini ümit ettiğini çıkardı.</p>

      <p class="calibre2">"Büyü sonsuza dek sürer," diye yanıtladı Belwar geniş biri sırıtışla. "Eğer bir din adamı ya da büyücü etkisiz hale getirmezse. Endişelenmeyi bırak. Hangi Karanlıkaltı yaratığı aydınlatılmış bir bölgeye isteyerek girer?"</p>

      <p class="calibre2">Drizzt omuz silkti ve deneyimli Oyuk Sorumlusunun yargısına güvendi. "Pekala," dedi, beyaz yelesini çaresizce savurarak. "O halde yola koyulalım."</p>

      <p class="calibre2">"Yola ve öykülere," diye yanıtladı Drizzt'in yanında yürümeye başlayan Belwar, Drizzt'in uzun ve zarif adımlarına yetişmek için kısa, küt bacaklarıyla koşuşturarak.</p>

      <p class="calibre2">Uzun saatler boyunca yol aldılar ve yemek için durup, sonra yine uzun uzun yürüdüler. Zaman zaman Belwar ışık saçan broşunu kullandı, diğer zamanlarda da bölgede tehlike sezip sezmediklerine bağlı olarak iki dost karanlıkta ilerlediler. Guenhwyvar çoğunlukla civarda olmasına karşın, nadiren görülüyordu. Panter sınır muhafızı olarak belirlenen görevini şevkle sürdürüyordu.</p>

      <p class="calibre2">Tam bir hafta boyunca, Blingdenstone'dan-ve avcı Drizzt'den-mümkün olduğunca uzaklaşmak için, dostlar yalnızca yorgunluk ve açlık tarafından yürüyüşlerine ara vermeye zorlanınca durdular. Yine de Belwar'ın bilmediği dehlizlere ulaşmaları için tam bir hafta daha geçmesi gerekecekti. Deep gnome neredeyse elli yıldır Oyuk Sorumlusuydu ve Blingdenstone'un en uzak madenci keşiflerini yönetmişti.</p>

      <p class="calibre2">"Burayı biliyorum," diyordu Belwar sıklıkla, bir mağaraya girdiklerinde. 'Bir araba demir almıştım,' derdi, ya da mithril, ya da Drizzt'in adını hiç bilmediği yığınla diğer değerli mineral. Ve Oyuk Sorumlusunun o maden keşifleriyle ilgili uzun öykülerinin tümü temelde aynı yönde ilerlemesine rağmen-bir deep gnome taşı kaç tane yöntemle oyabilirdi ki?-Drizzt daima dikkatle dinliyor, her sözcüğün tadına varıyordu.</p>

      <p class="calibre2">Diğer seçeneği biliyordu.</p>

      <p class="calibre2">Öykü anlatmada kendi sırası gelince, Drizzt, Menzoberranzan Akademisi'ndeki maceralarından, Zaknafein ve idman salonuyla ilgili pek çok hoş anısından söz etti. Belwar'a alçaktan çift hamleyi · ve saldırıyı durdurmak için, eğitmeninde hayret ve acı uyandıran savuşturmayı nasıl keşfettiğini gösterdi. Drizzt sessiz drow şifresinin karmaşık el hareketleri ve yüz ifadeleri kombinasyonunu da sergiledi ve kısa bir süre, Belwar'a bu lisanı öğretmeyi düşündü. Deep gnome anında gürültülü kahkahalara boğulmuştu. Koyu renkli gözleri inanmaz bakışlarla Drizzt'e dikildi ve drowun bakışlarını kollarının ucuna yönlendirdi. Elleri yerindeki bir çekiç ve bir kazma ile svirfneblin, çabasına değecek kadar hareketi güçlükle bir araya getirirdi. Yine de Belwar, Drizzt'in ona sessiz şifreyi öğretme önerisine müteşekkirdi. Düşüncenin saçmalığı her ikisini de bayağı güldürmüştü.</p>

      <p class="calibre2">Yolculuğun ilk birkaç haftası boyunca, Guenhwyvar ve deep gnome da dost olmuşlardı. Sıklıkla, Belwar daldığı derin, sakin uykudan bacaklarında iki yüz elli kiloluk panterin altında uyumaktan kaynaklanan karıncalanma ile uyanırdı. Belwar daima homurdanıp, çekiç elleriyle Guenhwyvar'ın butlarına vururdu -bu ikisi arasında bir oyun haline gelmişti- ancak Belwar gerçekte panterin bu kadar yakında olmasına aldırmıyordu. Aslında, Guenhwyvar’ın yalnızca varlığı bile, vahşiliklerde kişiyi son derece savunmasız kılan uykuya dalmayı daha da kolaylaştırıyordu.</p>

      <p class="calibre2">"Anlıyor musun?" diye fısıldadı Drizzt, Guenhwyvar'a bir gün. Yan tarafta Belwar derin bir uykudaydı. Sırtının üzerine dümdüz yatmış, bir kayayı kendine yastık yapmıştı. Drizzt küçük bedeni incelediğinde başını süregelen bir hayretle salladı. Deep gnomeların toprakla yakınlıklarını biraz fazla ileri götürdüğünden şüphelenmeye başlamıştı.</p>

      <p class="calibre2">"Git onu yakala," dedi kediye.</p>

      <p class="calibre2">Guenhwyvar hantal hantal yürüyüp, Oyuk Sorumlusunun üzerine yığıldı. Drizzt izlemek için bir dehlizin korunakh girişine ilerledi.</p>

      <p class="calibre2">Yalnızca birkaç dakika sonra, Belwar hırlayarak uyandı.</p>

      <p class="calibre2">"Magga cammara, panter!" diye gürledi deep gnome. "Yanım dururken, neden her zaman üstüme kıvrılmak zorundasın?"</p>

      <p class="calibre2">Guenhwyvar hafifçe kıpırdandı ancak yanıt olarak yalnızca derin derin esnedi.</p>

      <p class="calibre2">"Magga cammara, kedi!" diye kükredi Belwar yeniden. Ayak parmaklarını çılgın gibi oynatıp, faydasızca kan dolaşımını sürdürmeye ve daha şimdiden başlayan karıncalanmayı gidermeye çabaladı. "Çekil şuradan!" Oyuk Sorumlusu tek dirseğinin üzerinde doğrularak, çekiç elini Guenhwyvar’ın arkasına savurdu.</p>

      <p class="calibre2">Guenhwyvar sıçrayıp yalancıktan kaçarken, Belwar'ın darbesinden daha hızlıydı. Ancak tam Oyuk Sorumlusu rahatladığında panter hızını azaltıp tamamen geri döndü ve Belwar'ın üzerine atlayarak onu taş zemine dümdüz çivileyip, bedeninin altına gömdü.</p>

      <p class="calibre2">Birkaç dakika çabalamanın ardından, Belwar suratını Guenhwyvar'ın kaslı göğsünün altından çıkarmayı başardı.</p>

      <p class="calibre2">"Ya üstümden çekil, ya da sonuçlarına katlan!" diye gürledi deep gnome, boş bir tehditle. Guenhwyvar kıpırdanarak yerine biraz daha rahatça yerleşti.</p>

      <p class="calibre2">"Kara elf," diye seslendi Belwar cüret edebildiğince yüksek sesle. "Kara elf, panterini geri çağır. Kara elf!"</p>

      <p class="calibre2">"Selamlar," diye yanıtladı Drizzt, sanki yeni gelmiş gibi dehliz-den çıkarak. "Siz ikiniz yine mi oynuyorsunuz? Nöbetimin sonuna yaklaştığımı düşünmüştüm de."</p>

      <p class="calibre2">"Vaktin doldu," diye yanıtladı Belwar, ancak Guenhwyvar yeniden kımıldadığında, svirfneblinin sözleri kalın, siyah kürkün altında boğuldu. Yine de Drizzt, Belwar'ın öfkeyle kırışmış uzun, çengel burnunu görebiliyordu.</p>

      <p class="calibre2">"Oh, hayır, hayır," dedi Drizzt. "O kadar yorgun değilim. Oyununuzu bölmeyi aklımdan bile geçiremem. İkinizin de bundan çok hoşlandığınızı biliyorum." Geçerken Guenhwyvar'ın kafasına iltifat kabilinden vurup, kurnazca gözünü kırparak yanlarından yürüyüp gitti.</p>

      <p class="calibre2">"Kara elf!" diye gürledi Belwar gitmekte olan Drizzt'in ardından. Ancak drow yoluna devam etti ve Guenhwyvar, Drizzt'in onayıyla, kısa zamanda derin bir uykuya daldı.</p>

      <p class="calibre2" style="text-align: center;">***</p>

      <p class="calibre2">Drizzt iyice eğildi ve hiç kıpırdamadan durup, gözlerinin kızılötesi görüşten -kızılötesi spektrumda nesnelerin ısısını görme yeteneğinden- ışık alemindeki normal görüşe dönüşümüne izin verdi. Daha dönüşüm tamamlanmadan bile, Drizzt tahmininin doğru olduğunu söyleyebilirdi. İleride, doğal, alçak bir kemerin ötesinden, kızıl bir parıltı geliyordu. Drow araştırmak üzere gitmeden önce, Belwar'in kendisine yetişmesine izin vermeye karar vererek, pozisyonunu korudu. Yalnızca bir an sonra, deep gnomeun büyülü broşunun daha zayıf parıltısı görüntüye girdi.</p>

      <p class="calibre2">"Işığı söndür," diye fısıldadı Drizzt ve broşun parıltısı kayboldu.</p>

      <p class="calibre2">Belwar dostuna katılmak üzere dehliz boyunca süründü. O da kemerin ötesindeki kızıl parıltıyı görmüş ve Drizzt'in tedbirini anlamıştı. "Panteri getirebilir misin?" diye sordu Oyuk Sorumlusu sessizce.</p>

      <p class="calibre2">Drizzt başını iki yana salladı. "Büyü zaman dilimleriyle sınırlı. Madde aleminde yürümek Guenhwyvar’ı yoruyor. Panterin dinlenmeye gereksinimi var."</p>

      <p class="calibre2">"Geldiğimiz yoldan geri gidebiliriz," diye önerdi Belwar. "Belki çevrede bir başka dehliz vardır."</p>

      <p class="calibre2">"Beş mil," diye yanıtladı Drizzt, arkalarındaki kesintisiz geçidin uzunluğunu düşünerek. "Fazla uzun."</p>

      <p class="calibre2">"O halde, ileride ne olduğunu görelim," diye mantık yürüttü Oyuk Sorumlusu ve yiğitçe yola koyuldu. Drizzt, Belwar'in dolambaçsız tavrından hoşlandı ve çarçabuk ona katıldı.</p>

      <p class="calibre2">Drizzt'in altından geçebilmek için neredeyse ikiye katlandığı kemerin ötesinde, zemini ve duvarları kızıl ışığı yayan yosun benzeri bir oluşumla kaplı, geniş ve yüksek bir mağara buldular. Kafası karışan Drizzt durup düşündü, ancak Belwar maddeyi yeterince iyi tanımıştı.</p>

      <p class="calibre2">"Baruchiler!" dedi Oyuk Sorumlusu pat diye ve sözcük bir kıkırdamaya dönüştü. Drizzt'e döndü ve gülümsemesine bir tepki görmeyerek, açıkladı. "Zehir tükürücüler, kara elf. Onlarca yıldır böylesine bir baruchi tarlası görmemiştim. Oldukça nadir bir görüntü, bilirsin."</p>

      <p class="calibre2">Kafası hala karışık olan Drizzt kaslarındaki gerginlikten sıyrılıp, omuz silkti ve sonra ileri seğirtti. Belwar'ın kazma eli drowun koluna çengel attı ve güçlü deep gnome onu birden geri döndürdü.</p>

      <p class="calibre2">"Zehir tükürücüler," dedi Oyuk Sorumlusu bir kez daha, ikinci sözcüğü kasten vurgulayarak. "Magga cammara, kara elf, bunca yıldır nasıl yaşamını sürdürebildin?"</p>

      <p class="calibre2">Belwar yana döndü ve çekiç elini kemer duvarına vurarak, oldukça büyük bir kaya parçası kopardı. Bunu kazma elinin düz tarafına yerleştirdi ve mağaranın yan tarafına attı. Taş kızıl parıltılı bitkiye yumuşak bir gürültüyle çarptı ve sonra bir duman ve spor patlaması havaya yayıldı.</p>

      <p class="calibre2">"Tükürünce," diye açıkladı Belwar, "sporlar seni boğarak öldürür! Eğer buradan geçmeyi tasarlıyorsan hafifçe yürü, benim cesur, budala dostum."</p>

      <p class="calibre2">Drizzt karmakarışık, beyaz saçlarını kaşıdı ve içinde bulundukları açmazı düşündü. Dehlizden geri beş mil yürümeyi arzulamıyordu fakat bu kızıl ölüm tarlasının ortasından geçmeyi de planlamıyordu. Kemerin tam içinde dik durdu ve bir çözüm bulmak için etrafa bakındı. Bir sürü kaya parçası, baruchilerin üstesinden yükselen olası bir patika ve onların da ötesinde, baruchi tarlasının ortasından geçen yaklaşık on ayak genişliğinde temiz, taştan bir patika vardı.</p>

      <p class="calibre2">"Buradan geçebiliriz," dedi Belwara. "Şurada açık bir yol var."</p>

      <p class="calibre2">"Bir baruchi tarlasında bu her zaman vardır," diye fısıltıyla Ayanıtladı Oyuk Sorumlusu.</p>

      <p class="calibre2">Drizzt'in keskin kulakları yorumu işitmişti. "Ne demek istiyorsun?" diye sordu, yüksek kayalardan ilkinin üzerine çevik bir şekilde sıçrayarak.</p>

      <p class="calibre2">"Etrafta bir grubber var," diye açıkladı deep gnome. "Ya da vardı."</p>

      <p class="calibre2">"Bir grubber mı?" Drizzt sağduyulu bir şekilde Oyuk Sorumlusunun yanına geri sıçradı.</p>

      <p class="calibre2">"Büyük bir tırtıl," dedi Belwar. "Grubberlar bruchilere bayılır. Bunlar zehir tükürücülerinin aldırmadıkları tek yaratıklardır."</p>

      <p class="calibre2">"Ne büyüklükte?"</p>

      <p class="calibre2">"Temiz patika ne genişlikteydi?" diye sordu ona Belwar.</p>

      <p class="calibre2">"On ayak, belki," diye yanıtladı Drizzt, yeniden göz atmak üzere ilk kaya yükseltisinin üstüne geri sıçrayarak.</p>

      <p class="calibre2">Belwar bir süre yanıtı düşündü. "İri bir grubber geçmiş, en fazla iki."</p>

      <p class="calibre2">Drizzt bir kez daha Oyuk Sorumlusunun yanma hopladı ve omzunun üzerinden tedbirli bir bakış fırlattı. "İri bir tırtıl," dedi.</p>

      <p class="calibre2">"Ancak küçük bir ağzı var," diye açıkladı Belwar. "Grubberlar yalnızca yosun ve küf yerler-bir de baruchileri, eğer bulabilirlerse. Ancak tümüyle barışçıl yaratıklardır."</p>

      <p class="calibre2">Drizzt üçüncü kez taşın üzerine atladı. "Devam etmeden önce bilmem gereken başka bir şey var mı?" diye sordu sabrı tükenerek.</p>

      <p class="calibre2">Belwar başını iki yana salladı.</p>

      <p class="calibre2">Drizzt önde, taşların üzerinden geçtiler ve kısa süre sonra iki arkadaş on ayak genişliğindeki patikanın ortasında durdular.</p>

      <p class="calibre2">Patika mağarayı bir uçtan diğer uca geçiyordu ve çift yöne ilerleyen bir geçidin girişiyle son buluyordu. Drizzt, Belwar'ın hangisini seçeceğini merak ederek her iki yönü de gösterdi.</p>

      <p class="calibre2">Deep gnome soldakine seğirtti, sonra aniden durup ileriye göz attı. Drizzt, Belwar'ın tereddütünü anlamıştı çünkü kendisi de ayaklarının altındaki taşta titreşimler sezmişti.</p>

      <p class="calibre2">"Grubber," dedi Belwar. "Sessiz dur ve izle, dostum. Oldukça ilginç bir görüntü."</p>

      <p class="calibre2">Drizzt geniş geniş gülümsedi ve eğlenceye hevesli bir şekilde eğildi. Ancak, arkasında hızlı bir hışırtı duyunca, Drizzt birşeylerin yolunda gitmediğinden şüphelendi.</p>

      <p class="calibre2">"Nerede..." diye sormaya başlamıştı Drizzt arkasını dönüp, Belwar'ın tabana kuvvet diğer çıkışa yöneldiğini gördüğünde.</p>

      <p class="calibre2">Diğer tarafta, az önce bakmakta olduğu yönde, bir göçükten kaynaklanan sese benzer bir patlama koptuğunda, Drizzt derhal konuşmayı kesti.</p>

      <p class="calibre2">"Çok ilginç bir görüntü!" diye seslendiğini duydu Belwar'ın. Grubber ortaya çıktığında, Drizzt deep gnomeun sözlerindeki gerçek payını yadsıyamadı. Kocamandı -Drizzt'in öldürdüğü basiliskten daha büyüktü- ve devasa, soluk gri bir solucana benziyordu, heybetli gövdesinin yanlarından fışkıran sürüyle küçük ayak dışında. Drizzt, Belwar'ın yalan söylemediğini gördü, çünkü yaratığın konuşmak için bir ağzı, sivri pençeleri, ya da herhangi bir başka belirgin silahı yoktu. Ancak dev şimdi intikam duygusuyla doğrudan Drizzt'e gelmekteydi ve Drizzt, mağaranın bir ucundan diğerine uzanan ezilmiş kara elf görüntüsünü zihninden çıkaramıyordu. Palalarına uzandı, ama sonra bu planın saçmalığının farkına vardı. Yaratığı yavaşlatmak için neresine vuracaktı ki? Ellerini çaresizce iki yana açan Drizzt topukları üzerinde döndü ve kaçan Oyuk Sorumlusunun peşinden koştu.</p>

      <p class="calibre2">Zemin Drizzt'in ayağının altında öyle şiddetli sarsılıyordu ki, yana devrilip, baruchiler tarafından ortadan kaldırılacağını sandı. Ancak sonra, dehliz girişi tam ilerisindeydi ve Drizzt daha küçük bir yan geçidi; grubber için fazla küçük olan geçidi görebiliyordu. Son birkaç adımda ileri atıldı ve hızım kesmek amacıyla yuvarlanarak, çevik bir şekilde küçük geçide daldı. Ancak yine de duvara sertçe vurdu. Sonra grubber Drizzt'in ardından dehliz girişine çarptı ve her taraftan taş parçalan döküldü.</p>

      <p class="calibre2">Sonunda toz duman açıldığında, grubber geçidin dışındaydı ve alçak bir inilti çıkararak, sık aralıklarla kafasını duvara çarpmaktaydı. Belwar, Drizzt'in yalnızca birkaç ayak ötesinde duruyordu. Deep gnome kollarını göğsünde kavuşturmuştu ve suratında tatminkar bir sırıtış vardı.</p>

      <p class="calibre2">"Yeterince barışçıl, ha?" diye sordu Drizzt ona, ayaklarının üzerinde doğrulup, tozlarını silkerek.</p>

      <p class="calibre2">"Gerçekten de öyledirler," diye yanıtladı Belwar başını sallarken. "Ancak grubberlar baruchilerine bayılırlar ve onları paylaşmayı hiç istemezler!"</p>

      <p class="calibre2">"Beni neredeyse yerle bir ettirecektin!" diyerek söylendi Drizzt.</p>

      <p class="calibre2">Belwar yeniden başını salladı. "Bunu unutma, kara elf, çünkü gelecek sefer panterini üzerime uyumaya gönderdiğinde, kesinlikle daha beterini yapacağım!"</p>

      <p class="calibre2">Drizzt gülümsemesini gizlemek için çabaladı. Yüreği adrenalin patlamasının etkisiyle hala çılgınca çarpıyordu, ancak Drizzt arkadaşına hiç öfke duymuyordu. Yalnızca birkaç ay önce, vahşiliklerde tek basınayken yaşamış olduğu karşılaşmaları düşündü. Belwar Dissengulp yanındayken yaşam ne kadar farklı olacaktı! Ne kadar eğlenceli! Drizzt omzunun üzerinden, kızgın ve inatçı grubbera baktı.</p>

      <p class="calibre2">Ve ne kadar ilginç.</p>

      <p class="calibre2">"Gel," diye sürdürdü kendinden hoşnut svirfneblin, geçitten aşağı doğru ilerlemeye koyulurken. "Gözünün önünde dikilerek grubberı yalnızca daha fazla kızdırıyoruz."</p>

      <p class="calibre2">Geçit daraldı ve yalnızca birkaç ayak ileride keskin bir virajla döndü. Dönüşün ötesinde, iki dost daha da fazla sorunla karşılaştılar, zira dehliz boş, taş bir duvarla sonlanıyordu. Belwar incelemek üzere duvara ilerlediğinde, kollarını göğsünde kavuşturup keyiflenme sırası Drizzt'teydi.</p>

      <p class="calibre2">"Bizi tehlikeli bir noktaya getirdin, küçük dostum," dedi drow. "Arkamızda bizi bir dehliz kutusunda tuzağa düşürmüş öfkeli bir grubberla!"</p>

      <p class="calibre2">Kulağını taşa dayayan Belwar çekiç elini Drizzt'e salladı. "Yalnızca ufak bir pürüz," diyerek güvence verdi deep gnome. "Ötede bir başka dehliz var, yedi ayaktan daha fazla değil."</p>

      <p class="calibre2">"Yedi ayak kalınlığında kaya," diye anımsattı ona Drizzt.</p>

      <p class="calibre2">Ancak Belwar endişelenmiş görünmedi. "Bir gün," dedi. "Belki de iki." Belwar kollarını iki yana genişçe açtı ve Drizzt'in açık seçik duyamayacağı kadar alçak sesle mırıldanmaya başladı. Ancak, Drizzt, Belwar'ın bir tür büyüye giriştiğini anlamıştı.</p>

      <p class="calibre2">"Bivrip!" diye haykırdı Belwar.</p>
    </div>
  </div>
</body>
</html>
