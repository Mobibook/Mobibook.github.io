<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Sürgün - Kara Elf Üçlemesi Kitap 2</title>
  <meta content="R.A. Salvatore" name="author" />
  <meta content="2013-7-14" name="creation-time" />
  <meta content="2013-7-14" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1"></div>

    <div class="s">
      <p class="calibre2"></p>

      <p class="calibre2"></p>

      <p class="calibre2"></p>

      <p class="calibre2"></p>

      <p class="calibre2"></p>

      <h1 class="calibre2"><span class="none4">Giriş</span></h1>

      <p class="calibre2"><span class="none5">Canavar, pullu sekiz bacağı ile zaman zaman taşı çizerek, Karanlıkaltı'nın sessiz dehlizleri boyunca ağır aksak ilerledi. Yankılanan kendi gürültüsünden irkilmiyor, çıkardığı sesten ürkmüyordu. Bir başka avcının saldırısını bekleyip, gizlenmek için telaş da etmiyordu. Karanlıkaltı'nın tehlikeleri içinde bile, bu yaratık güvenlik içinde olduğu duygusundan başka duygu bilmezdi; kim olursa olsun, her düşmanı alt etme becerisinden emindi. Soluğu öldürücü zehrin berbat kokusunu yayıyor, pençelerinin keskin uçları sert kayada derin oyuklar açıyordu. Uğursuz çenesinde sıralanmış mızrağa benzer dizi dizi dişler, en kalın deriyi bile parçalayabilirdi. Ancak en beteri canavarın bakışıydı; baktığı her canlı varlığı katışıksız taşa dönüştürebilen bir basilisk* bakışı.</span></p>

      <p class="calibre2"><span class="none6">* Basilisk: Nefes ve bakışında öldürme gücü olan ejderha.</span></p>

      <p class="calibre2"><span class="none5">Bu dev gibi ve korkunç yaratık, türünün en irilerindendi. Korku nedir bilmezdi.</span></p>

      <p class="calibre2"><span class="none5">Avcı, aynı gün daha erken saatlerde de yaptığı gibi, basiliskin geçişini izledi. Sekiz ayaklı canavar, burada, avcının arazisine giren davetsiz bir konuktu. Avcı, basiliskin zehirli soluğu ile rothelarından-sofrasının bereketini arttıran küçük, sığır benzeri yaratıklarından-pek çoğunu öldürdüğüne tanık olmuştu ve sürünün geri kalanı ise sonsuz dehlizlerden aşağı körlemesine, belki de asla dönmemecesine kaçışmışlardı.</span></p>

      <p class="calibre2"><span class="none5">Avcı öfkeliydi.</span></p>

      <p class="calibre2"><span class="none5">Şimdi canavarın dar geçitten, tam da avcının tahmin ettiği yoldan, ağır adımlarla ilerleyişini izliyordu. Silahlarını kınlarından çekti ve her zaman olduğu gibi, kusursuz dengelerini hisseder hissetmez kendine güven kazandı. Avcı bunlara çocukluğundan beri sahipti ve neredeyse otuz yıl sürekli kullanıldıktan sonra bile, silahlarda pek az eskime belirtisi vardı. Şimdi yeniden denenebilirlerdi.</span></p>

      <p class="calibre2"><span class="none5">Avcı silahlarını yerlerine geri koydu ve kendisini harekete geçirecek sesi bekledi.</span></p>

      <p class="calibre2"><span class="none5">Gırtlaktan gelen bir homurtu basiliski durdurdu. Zayıf gözleri birkaç ayak öteyi pek az seçebilmesine karşın, canavar merakla ilerisini gözledi.</span></p>

      <p class="calibre2"><span class="none5">Homurtu bir kez daha duyuldu ve basilisk kamburunu çıkararak çöküp, bir sonraki kurbanı olacak bu meydan okuyan yaratığın ortaya atılıp ölmesini bekledi.</span></p>

      <p class="calibre2"><span class="none5">Epey geride, avcı gizlendiği yerden çıkıp dehliz duvarındaki ufak çatlak ve çıkıntılar boyunca inanılmaz bir hızla koştu. Büyülü pelerininin; piwafwisinin içindeyken görünmez olmuştu ve kayadan ayırt edilemiyordu. Çevik ve ustalıklı hareketleri sayesinde hiç ses çıkarmıyordu.</span></p>

      <p class="calibre2"><span class="none5">İnanılmayacak kadar sessiz, inanılmayacak kadar hızlı geldi.</span></p>

      <p class="calibre2"><span class="none5">Basiliskin ilerisinden homurtu yeniden duyuldu ama daha yakma gelmedi. Sabrı tükenen canavar öldürme arzusuyla ayaklarını sürüyerek ilerledi. Basilisk alçak bir kemerin altından geçtiğinde, bir zifiri karanlık küresi kafasını çevreledi ve canavar apansız durarak, tıpkı avcının beklediği gibi, bir adım geriledi.</span></p>

      <p class="calibre2"><span class="none5">Artık avcı canavarın tepesindeydi. Geçit duvarından atladı ve daha hedefine erişmeden, üç ayrı hareket gerçekleştirdi. İlk olarak, basiliskin kafasını parlak mavi ve mor alevlerle çevreleyen basit bir büyü yaptı. Sonra, kukuletasını yüzüne doğru indirdi, zira savaşta gözlerine gereksinimi yoktu ve bir basiliske rastgele bir bakış felaketini getirebilirdi. Ardından, ölümcül palalarını çekerek canavarın sırtına indi ve kafasına ulaşmak için pullu kabuğunda ilerledi. Raks eden alevler başını çevreler çevrelemez, basilisk tepki verdi. Alevler yakmıyordu, ancak canavarı kolay bir hedef haline getiriyorlardı. Basilisk dönmeye davrandı, ama daha kafasını yarıya kadar çevirmeden, ilk pala gözlerinden birine saplandı. Yaratık avcıyı ele geçirmek için gerileyip çırpındı. Zehirli dumanını soludu ve kafasını salladı.</span></p>

      <p class="calibre2"><span class="none5">Avcı daha hızlıydı. Yaratığın ağzının ardında, ölümün yolunun uzağında durmayı sürdürdü. İkinci pala basiliskin diğer gözünü buldu, sonra avcı öfkesinin dizginlerini salıverdi.</span></p>

      <p class="calibre2"><span class="none5">Basilisk davetsiz bir konuktu; rothelarını öldürmüştü! Birbiri ardına gelen vahşi darbeler canavarın zırhlı kellesine iniyor, pullu kabuğundan parçalar kopararak altındaki ete doğru dalıyordu.</span></p>

      <p class="calibre2"><span class="none5">Basilisk tehlikeyi kavramıştı, ancak hâlâ kazanacağına inanıyordu. Hep kazanmıştı. Zehirli soluğunu öfkeli avcıya bir denk getirebilseydi.</span></p>

      <p class="calibre2"><span class="none5">İkinci düşman, homurdanan kedi düşman, o anda, alevlerle çevrelenmiş kafaya korkusuzca atılmış ve basiliskin tepesine çökmüştü. İri kedi</span> <span class="none5">canavara kenetlendi ve zehirli dumanına aldırmadı, çünkü o bir büyü yaratığıydı ve böylesi saldırılardan etkilenmezdi. Panter pençeleri basiliskin diş etinde derin çizikler açarak, canavara kendi kanını içirdiler.</span></p>

      <p class="calibre2"><span class="none5">İri kafanın ardında, avcı tekrar tekrar, belki yüz kez vurdu. Palalar vahşice, zalimce pullu zırhı, eti ve kafatasını döverek, basiliski ölümün karanlığına yolladılar.</span></p>

      <p class="calibre2"><span class="none5">Canavar hareketsiz kaldıktan uzun zaman sonra, kanlı palaların darbeleri yavaşladı.</span></p>

      <p class="calibre2"><span class="none5">Avcı kukuletasını çıkardı ve ayakları dibindeki parçalanmış kanlı yığını ve kılıçlarındaki sıcak kan lekelerini inceledi. Uçlarından kan damlayan palalarım havaya kaldırdı ve ilkel bir sevinç çığlığı ile zaferini ilan etti.</span></p>

      <p class="calibre2"><span class="none5">Avcı oydu ve burası onun yuvasıydı.</span></p>

      <p class="calibre2"><span class="none5">Ancak, tüm hiddetini o haykırışla boşalttığı zaman, avcı, dostuna baktı ve utanç duydu. Panterin yuvarlak gözleri onu yargılıyordu, panter yargılamasa bile. Kedi, avcının geçmişiyle, avcının bir zamanlar bildiği medeni varoluşuyla tek bağıydı.</span></p>

      <p class="calibre2"><span class="none5">"Gel, Guenhwyvar," diye fısıldadı, palalarını kınlarına geri yerleştirirken. Konuştuğu zaman, sözcüklerin sesi onu mutluluğa boğmuştu. Bu, on yıldır duyduğu tek sesti. Fakat, şimdi her konuşmasında, sözcükler daha tuhaf görünüyor ve güçlükle sarf ediliyorlardı. Tıpkı önceki varoluşunun tüm diğer özelliklerini yitirdiği gibi, bu beceriyi de mi yitirecekti? Avcı bundan müthiş korkuyordu, çünkü sesi olmadan panteri çağıramazdı.</span></p>

      <p class="calibre2"><span class="none5">O zaman gerçekten tek başına kalırdı.</span></p>

      <p class="calibre2"><span class="none5">Karanlıkaltı'nın sessiz dehlizlerinde ilerlediler, avcı ve kedisi, hiç ses çıkarmadan, tek bir taş kıpırdatmadan. Bu dingin dünyanın tehlikelerini beraberce tanımış, beraberce hayatta kalmayı öğrenmişlerdi. Ancak, zafere rağmen, avcı bugün gülümsemiyor-du. Hiçbir düşman onu ürkütmüyordu, fakat artık cesaretinin kendisine güvenden mi, yoksa yaşama kayıtsızlıktanım geldiğinden emin değildi.</span></p>

      <p class="calibre2"><span class="none5">Belki de hayatta kalmak yeterli değildi.</span></p>

      <p class="calibre2"></p>

      <p class="calibre2"></p>
    </div>

    <h1 id="sigil_toc_id_1">Bölüm 1</h1>

    <div class="s">
      <p class="calibre2"></p>

      <p class="calibre2"><span class="none4">Avcı</span></p>

      <p class="calibre2"><span class="none5">Doğduğum şehirden, halkımın şehrinden ayrıldığım günü açık seçik anımsıyorum. Tüm Karanlıkaltı önümde uzanıyordu; macera ve heyecan dolu bir yaşam, yüreğimi hafifleten olasılıklar. Ancak, bunun da ötesinde, Menzoberranzan dan artık yaşamımı ilkelerimle uyum içinde yaşayabileceğim inancı ile ayrıldım. Guenhuryvar yanımda, palalarım belimdeydi. Geleceğim benim ellerimdeydi.</span></p>

      <p class="calibre2"><span class="none5">Fakat o drow, o kader gününde Menzoberranzan'ı terk eden, henüz yaşamının kırkıncı yılına bile gelmemiş genç Drizzt Do'Urden, zamanın gerçeğini kavramaya başlamamıştı; diğerleri ile paylaşılmadığında zamanın ne kadar yavaş geçtiğini. Gençliğimin verdiği coşkunlukla, yüzyılları iple çekiyordum.</span></p>

      <p class="calibre2"><span class="none5">Tek bir saat bir gün gibi, tek bir gün bin yıl gibi göründüğünde yüzyılları nasıl ölçersin?</span></p>

      <p class="calibre2"><span class="none5">Karanlıkaltı nın şehirleri ötesinde, bulmasını bilene aş, saklanmasını bilene emniyet vardır, yine de, Karanlıkaltı'nın sayısız şehirlerinin ötesinde, her şeyden çok, yalnızlık bulunur.</span></p>

      <p class="calibre2"><span class="none5">Boş tünellerin yaratığı oldukça, hayatta kalmak benim için hem daha kolay, hem daha zor oldu. yaşamak için gerekli fiziksel beceriler ve deneyim kazandım. Kendi belirlediğim bölgeme giren hemen her şeyi alt edebilir, yenemeyeceğim az sayıdaki canavardan kesinlikle kaçıp saklanabilirdim. Ancak, ne yenebileceğim, ne de kaçabileceğim bir düşmanı keşfetmem uzun sürmedi. Nereye gitsem beni takip etti- aslında ne kadar uzağa kaçsam, o kadar yakınıma geldi. Düşmanım yalnızlıktı, dingin denizlerin sonsuz, aralıksız sessizliği. Bunca yılın ardından dönüp geriye baktığımda, böylesi bir varoluş altında katlandığım değişikliklere hayret ediyor, dehşete düşüyorum. Mantık sahibi her varlığın gerçek kimliğini belirleyen şey, o varlık ve diğerleri arasındaki dil ve iletişimdir. Bu bağlantı olmadan, kaybolmuştum. Menzoberranzan'ı terk ettiğimde, yaşamımı ilkelerime, gücümü boyun eğmez inançlarıma dayandırmaya kararlıydım. Ancak, Karanlık altında yalnız geçen sadece birkaç aydan sonra, hayatta kalışımın tek sebebi hayatta kalışım oldu. İçgüdülerle hareket eden bir yaratık olmuştum; hesaplı ve kurnaz, ancak düşünmeyen. Aklımı en son cinayetimi planlamak dışında kullanmaz olmuştum.</span></p>

      <p class="calibre2"><span class="none5">Beni Guenh</span><span class="none5">w</span><span class="none5">yvar kurtardı, sanırım. Beni sayısız canavarların pençelerinde mutlak bir ölümden çekip almış olan aynı dost, boşluktan gelen bir</span> <span class="none5">ölümden de kurtardı-belki daha az dramatik, ama daha az ölümcül değil. Kendimi, kedinin yanımda yürüdüğü o anlar için yaşarken buldum; sözcüklerimi duyacak bir başka canlı varlık varken. Sözcükler her ne kadar bozulmaya başlasalar da. Tüm diğer değerlere ek olarak,</span> <span class="none5">Guenhwyvar</span> <span class="none5">benim saatim oldu, çünkü kedinin Astral Alemden her gün yarım gün için gelebileceğini biliyordum.</span></p>

      <p class="calibre2"><span class="none5">yaşamımın o bir çeyreğinin gerçekte ne kadar kritik olduğunu ancak çilem bittikten sonra fark ettim.</span> <span class="none8">Guenhwyvar</span> <span class="none5">olmadan, devam edecek azmi bulamazdım. Hayatta kalma gücünü asla koruyamazdım.</span></p>

      <p class="calibre2"><span class="none5">Guenhwyvar</span> <span class="none5">yanımdayken bile, kendimi dövüşe karşı gittikçe daha kararsız duygular beslerken buluyordum. Gizliden gizliye bir Karanlıkaltı sakininin benden daha güçlü çıkmasını umuyordum. Diş ve pençe acısı boşluk ve sessizliğinkinden daha büyük olabilir miydi?</span></p>

      <p class="calibre2"><span class="none5">Sanmıyorum.</span></p>
    </div>

    <div class="s2">
      <p class="calibre2"><span class="none5">-Drizzt Do'Urden</span></p>
    </div>

    <div class="s">
      <p class="calibre2"></p>

      <p class="calibre2"></p>
    </div>

    <h2 id="sigil_toc_id_2">1</h2>

    <div class="s">
      <p class="calibre2"><span class="none9">Yıldönümü Armağanı</span></p>

      <p class="calibre2">Saygıdeğer Malice Do'Urden, Do'Urden Evi'nin ulu mabedinin küçük ve karartılmış giriş odasındaki taş tahtında huzursuzca kıpırdandı. Zamanın akışını onyıllarla ölçen kara elfler için, bugün Malice'in evinin tarihsel kayıtlarına geçebilecek bir gündü: Do'Urden ailesi ve Hun'ett Evi arasında süregelen gizli sürtüşmenin onuncu yıldönümü. Hiçbir kutlamayı kaçırmayan Saygıdeğer Malice düşmanları için özel bir armağan hazırlatmıştı.</p>

      <p class="calibre2">Briza Do'Urden, Malice'in en büyük kızı, iri ve güçlü bir drow dişisi giriş odasını endişeyle adımladı. Bu pek olağan bir görüntü değildi. "Şimdiye dek bitmiş olmalı," diye gürledi, üç ayaklı bir oturağı tekmeleyerek. Oturak kaydı ve devrilirken mantar kökünden koltuğun bir parçasını kopardı.</p>

      <p class="calibre2">"Sabır, kızım," diye neredeyse suçlar gibi yanıtladı Malice, Briza'nın duygularını paylaşmasına karşın. "Jarlaxle dikkatli biridir." İnsafsız paralı askerin bahsi geçince, Briza geri döndü ve odanın şatafatlı oymalarla süslü taş kapılarına doğru ilerledi. Malice, kızının hareketlerinin önemini gözden kaçırmamıştı.</p>

      <p class="calibre2">"Jarlaxle ve grubunu tasvip etmiyorsun," dedi Saygıdeğer Ana dümdüz.</p>

      <p class="calibre2">"Evsiz serseriler onlar," dedi Briza yanıt olarak. Hala annesiyle yüzleşmek için dönmemişti. "Menzoberranzan'da evsiz serserilere yer yok. Toplumumuzun doğal düzenini bozuyorlar. Üstelik erkekler!"</p>

      <p class="calibre2">"Bize iyi hizmet ediyorlar," diye anımsattı Malice ona. Briza, paralı askerler bölüğünü tutmanın aşırı masrafını tartışmak istediyse de, akıllıca davranıp dilini tuttu. Do'Urden-Hun'ett savaşının başlangıcından beri o ve Malice, neredeyse sürekli olarak anlaşmazlığa düşüyorlardı.</p>

      <p class="calibre2">"Bregan D'aerthe olmadan, düşmanlarımıza karşı harekete geçemezdik," diye sürdürdü Malice. "Paralı askerleri ya da senin deyiminle evsiz serserileri kullanmak, bize, evimizi bir saldırgan olarak ele vermeden savaş açma olanağı sağlıyor."</p>

      <p class="calibre2">"O halde neden sonunu getiremiyoruz?" diye sordu Briza, tahta doğru hızla dönerek. "Biz birkaç Hun'ett askeri öldürüyoruz, onlar da bizimkilerden birkaçını öldürüyor. Ve durmadan, her iki ev de yerlerine yenilerini alıyor! Bu sona ermeyecek! Bu çatışmanın tek galibi Bregan D'aerthe'nin paralı askerleri ve -Saygıdeğer SiNafay Hun'ett hangi bölüğü kiraladıysa- iki evin kasalarından karınlarını doyuranlar!"</p>

      <p class="calibre2">"Sesinin tonuna dikkat et, kızım," diye gürledi Malice kızgın bir uyarıyla. "Bir Saygıdeğer Anadan söz ediyorsun."</p>

      <p class="calibre2">Briza yeniden arkasına döndü. "Hun'ett Evi'ne hemen saldırmalıydık, Zaknafein'ın kurban edildiği gece," diyerek homurdanma cesaretini gösterdi.</p>

      <p class="calibre2">"En genç erkek kardeşinin o gece yaptıklarını unutuyorsun," dedi Malice sakince.</p>

      <p class="calibre2">Ama Saygıdeğer Ana yanılıyordu. Bin yıl daha yaşasa bile, Briza, ailesini yüzüstü bıraktığı gece Drizzt'in yaptıklarını unutmayacaktı. Malice'in gözde aşığı olan ve Menzoberranzan'ın en iyi silah ustası olarak bilinen Zaknafein tarafından eğitilen Drizzt, drow ölçülerinin çok ötesinde bir dövüş becerisine ulaşmıştı. Ancak Zak, Drizzt'e,kara elflerin Örümcek Kraliçe tanrıçaları Lloth'un hoşgörmeyeceği musibet ve günahkar tavırlar da vermişti. Sonunda, Drizzt'in günahkar hareketleri Lloth'un öfkesini çekmişti ve Örümcek Kraliçe de bunun karşılığında, Drizzt'in öldürülmesini istemişti.</p>

      <p class="calibre2">Drizzt'in bir savaşçı olarak potansiyelinden etkilenen Saygıdeğer Malice ise, cesurca Drizzt'in günahlarını karşılamak için Lloth'a Zaknafein'ın yüreğini vermişti. Zaknafein'ın etkisi olmadan, tavırlarını düzeltebileceği ve azledilen silah ustasının yerini alabileceği umudu ile Drizzt'i affetmişti.</p>

      <p class="calibre2">Ancak, bunun karşılığında, nankör Drizzt hepsine ihanet etmiş ve Karanlıkaltı'na kaçmıştı. Bu davranış Do'Urden Evi'ni geriye kalan yegane silah ustasından yoksun bırakmakla kalmamış, aynı zamanda, Saygıdeğer Malice'i ve Do'Urden ailesinin geri kalanını da Lloth'un gözünden düşürmüştü. Tüm çabalarının trajik sonunda, Do'Urden Evi ilk silah ustasını, Lloth'un takdirini ve gelecekteki silah ustasını yitirmişti. Hiç de iyi bir gün değildi. Neyse ki, aynı gün Hunett Evi de benzer felaketlere maruz kalmış, her iki büyücüsünü de Drizzt'e karşı giriştikleri suikast girişiminde kaybetmişti. Her iki ev de zayıflayıp Lloth'un gözünden düşünce, beklenen savaş yerini hesaplanmış gizli baskınlar dizisine bırakmıştı.</p>

      <p class="calibre2">Briza asla unutmayacaktı.</p>

      <p class="calibre2">Giriş odasının kapısının vurulması Briza'yla annesini, geleceği etkileyen o zamana ait kişisel anılarından uzaklaştırdı. Kapı ardına dek açıldı ve evin büyük oğlu Dinin içeri girdi.</p>

      <p class="calibre2">"Selamlar, Saygıdeğer Ana," dedi uygun bir biçimde ve yerlere kadar eğildi. Dinin vereceği haberin bir sürpriz olmasını istiyordu, ancak, suratına yayılan sırıtış her şeyi açık etti.</p>

      <p class="calibre2">"Jarlaxle döndü!" dedi Malice neşeyle. Dinin açık kapıya doğru döndü ve koridorda sabırla bekleyen paralı asker içeri yürüdü. Serserinin alışılmadık tavırlarına her zaman şaşmış olan Briza, Jarlaxle yanından geçerken başını salladı. Menzoberranzan'daki neredeyse her kara elf mütevazı ve kullanışlı bir biçimde giyinirdi: Örümcek Kraliçe'nin sembolleriyle donanmış cüppeler veya büyülü ve kamufle edici piwafwi pelerini altındaki esnek, zincir işi zırhlar.</p>

      <p class="calibre2">Kibirli ve küstah Jarlaxle, Menzoberranzan halkının geleneklerinden pek azına uyardı. Kesinlikle drow toplumunun ölçülerine göre biri değildi ve farklılığını açıkça, arsızca teşhir ediyordu. Ne bir pelerin, ne de bir cüppe değil, hem ışığın parıltısında hem de ısı algılayan gözlerin kızılötesi spektrumunda tüm renkleri gösteren ışıltılı bir pelerin giyiyordu. Giysinin büyüsü sadece tahmin edilebilirdi, ama paralı askerlerin liderine en yakın olanlar bunun gerçekte pek kıymetli olduğunu söylüyorlardı.</p>

      <p class="calibre2">Jarlaxle'ın gömleği kolsuzdu ve öylesine kısa biçilmişti ki, ince ve sıkı kaslı <span style="text-indent: 19.85pt; font-size: 1em;">midesi herkesin gözü önündeydi. Tek gözünün üzerine bir göz bağı takıyordu, ancak dikkatli gözlemciler bunun sadece bir süs olduğunu anlarlardı, zira Jarlaxle bunu sık sık bir gözünden diğerine geçiriyordu.</span></p>

      <p class="calibre2">"Sevgili Briza," dedi Jarlaxle omzunun üzerinden, görünümüne karşı yüce rahibenin sergilediği küçümseyen ilgiyi fark ederek. Döndü ve geniş kenarlı şapkasını savurarak yere kadar eğildi. Bu da bir başka tuhaflıktı, zira şapka devasa bir Karanlıkaltı kuşu olan bir diatrymanın kocaman tüyleriyle bolca süslenmişti.</p>

      <p class="calibre2">Briza, paralı askerin eğilmiş başının görüntüsü karşısında oflayıp puflayarak arkasını döndü. Drow elfleri gür, beyaz saçlarını mevkilerini gösteren bir pelerin gibi giyerlerdi. Her kesim rütbe ve ev ilişkisini açığa vuracak şekilde tasarlanmıştı. Serseri Jarlaxle'ın hiç saçı yoktu ve Briza'nın açısından, tertemiz tıraşlanmış kafası, sıkıştırılmış oniks bir top gibi görünüyordu.</p>

      <p class="calibre2">Jarlaxle, en büyük Do'Urden kızının sürüp giden hoşnutsuzluğuna sessizce güldü ve bol sayıdaki mücevherini şıkırdatıp, sert ve parlak çizmelerini her adımda yere vurarak Saygıdeğer Malice'e doğru geri döndü. Briza da bunu fark etmişti, zira biliyordu ki, çizmeler ve o mücevherat sadece Jarlaxle dilediği vakit ses çıkarıyor gibiydiler.</p>

      <p class="calibre2">"İş bitti mi?" diye sordu Saygıdeğer Malice, daha paralı asker uygun bir selamlama sunamadan önce.</p>

      <p class="calibre2">"Sevgili Saygıdeğer Malice," diye yanıtladı Jarlaxle acılı bir iç çekişle, muhteşem haberin ışığı altında ciddiyetsizliğinin hoş görüleceğini bilerek. "Benden şüphe mi ediyordun? Gerçekten de yürekten yaralandım."</p>

      <p class="calibre2">Malice yumruğunu zafer edasıyla sıkarak tahtından fırladı. "Dipree Hun'ett öldü!" diye bildirdi. "Savaşın ilk asil kurbanı!"</p>

      <p class="calibre2">"Masoj Hun'ett'i unutuyorsun," dedi Briza, "on yıl önce Drizzt tarafından öldürülmüştü. Ve Zaknafein Do'Urden," diye eklemek zorundaydı Briza, sağduyusunun karşı çıkmasına rağmen, "ölümü bizzat senin ellerinden olmuştu."</p>

      <p class="calibre2">"Zaknafein doğuştan asil değildi," dedi Malice küstah kızma, kibirle. Yine de, Briza'nın sözleri Malice'e batmıştı. Briza'nın tavsiyelerine karşın, Malice Drizzt'in yerine Zaknafein'ı kurban etmeye karar vermişti.</p>

      <p class="calibre2">Jarlaxle yükselen tansiyonu düşürmek içi boğazını temizledi. Paralı asker, işini bitirip, mümkün olduğunca çabuk bir şekilde Do'Urden Evi'nden çıkması gerektiğini biliyordu. Do'Urden'ler bilmese de, Jarlaxle belirlenen saatin yaklaştığının da farkındaydı.</p>

      <p class="calibre2">"Şu ödeme meselesi," diye anımsattı Malice'e.</p>

      <p class="calibre2">"Dinin bununla ilgilenecek," diye yanıtladı Malice, bir elini sallayarak, gözlerini kızının tehlikeli bakışlarından ayırmadan.</p>

      <p class="calibre2">"İzninizle veda edeyim," dedi Jarlaxle, büyük oğula başıyla selam vererek.</p>

      <p class="calibre2">Paralı asker kapıya doğru ilk adımını atmadan, Vierna, Malice'in ikinci kızı, apaçık bir telaşla ısınmış yüzü kızılötesi spektrumda parlayarak, odaya daldı.</p>

      <p class="calibre2">"Kahretsin," diye fısıldadı Jarlaxle sessizce.</p>

      <p class="calibre2">"Ne oldu?" diye sordu Malice.</p>

      <p class="calibre2">"Hun'ett Evi," diye haykırdı Vierna.</p>

      <p class="calibre2">"Askerler binadalar! Saldırıya uğradık!"</p>

      <p class="calibre2">Dışarıda, avluda, mağara kompleksinin ilerisinde, neredeyse beş yüz Hun'ett Evi askeri -evin sahip olduğu söylenenden tam yüz kişi fazlası- Do'Urden Evi'nin adamantit kapılarından içeri, bir yıldırım darbesini izleyerek girdiler. Do'Urden Evi'nin üç yüz elli askeri, saldırıyı karşılamak için, kışla vazifesi gören şekillendirilmiş dikit kulelerden yığın halinde çıktılar.</p>

      <p class="calibre2">Sayıca az, ama Zaknafein tarafından eğitilmiş olan Do'Urden birlikleri uygun savunma pozisyonlarına geçip, büyülerini salabilmeleri için büyücüleriyle rahibelerine kalkan oluşturdular.</p>

      <p class="calibre2">Uçma büyüleriyle güçlendirilmiş tam bir Hun'ett destek kuvveti, Do'Urden Evi'nin kraliyet dairelerini barındıran mağara duvarından apansız saldırdılar. Ufak el yayları gerildi ve uçları zehirli, ölümcül oklarıyla uçan saldırganlara kayıplar verdirttiler.Ancak, uçan istilacılarının sürprizi başarılı olmuş ve Do'Urden birlikleri çabucak tehlikeli bir pozisyona düşürülmüştü.</p>

      <p class="calibre2">"Hun'ett, Lloth'un onayına sahip değil!" diye haykırdı Malice.</p>

      <p class="calibre2">"Açıkça saldırıya cesaret edemezdi!" Sözlerini çürütürcesine gümbürdeyen bir başka ve ardından bir tane daha şimşekle irkildi.</p>

      <p class="calibre2">"Öyle mi?" diye cevabı yapıştırdı Briza.</p>

      <p class="calibre2">Malice kızına tehditkar bir bakış fırlattı ancak tartışmayı sürdürecek vakti yoktu. Bir drow evinin normal saldırı yöntemi, askerlerin hücumuyla birlikte, evin en yüksek rütbeli rahibelerinin zihinsel saldırısını içerirdi. Ancak, Malice hiçbir zihinsel saldırı hissetmiyordu ve bu ona, tüm şüphelerinin ötesinde, kapılarına dayananın gerçekten de Hun'ett Evi olduğunu söylüyordu. Örümcek Kraliçe'nin gözünden düşmüş olan Hun'ett rahibeleri, belli ki, zihinsel güçlerini kullanamıyorlardı. Eğer kullanabilselerdi, kendileri de Lloth'un gözünden düşmüş olan Malice ve kızları karşılık vermeyi umut bile edemezlerdi.</p>

      <p class="calibre2">"Neden saldırmaya cüret ettiler?" diye merak etti Malice yüksek sesle.</p>

      <p class="calibre2">Briza annesinin mantığını anlamıştı. "Gerçekten de cesurlar," dedi, "sadece askerleriyle evimizin bütün üyelerini ortadan kaldırmayı umut ettiklerine göre." Odadaki herkes, Menzoberranzan'daki her drow, bir başka evin kökünü kazımakta başarısız olan bir eve verilen zalimce ve acımasız cezaların bilincindeydi. Böylesi saldırılara karşı çıkılmıyordu, ancak iş üzerinde yakalanmak kesinlikle onaylanmazdı.</p>

      <p class="calibre2">Rizzen, Do'Urden Evi'nin şimdiki efendisi, o sırada, kederli bir suratla giriş odasına geldi. "Sayıca azız ve kıstırıldık," dedi. "Korkarım, yenilgimiz çabuk olacak."</p>

      <p class="calibre2">Malice bu haberi kabullenemezdi. Rizzen'i odanın ortasına fırlatan bir tokat patlattı ve hızla Jarlaxle'a döndü. "Bölüğünü çağırmak zorundasın!" diye haykırdı Malice paralı askere. "Derhal!"</p>

      <p class="calibre2">"Saygıdeğer Malice," diye geveledi, ne söyleyeceğini bilemez durumdaki Jarlaxle. "Bregan D'aerthe illegal bir gruptur. Açık bir savaşta yer almayız. Öyle davranmak yönetici konseyin gazabını çekebilir!"</p>

      <p class="calibre2">"Sana her ne istersen ödeyeceğim," diye söz verdi umutsuz durumdaki Saygıdeğer Ana.</p>

      <p class="calibre2">"Ama bedel-"</p>

      <p class="calibre2">"Her ne istersen!" diye homurdandı Malice yeniden.</p>

      <p class="calibre2">"Böylesi bir davranış-" diye başladı Jarlaxle tekrar.</p>

      <p class="calibre2">Bir kez daha Malice sözünü bitirmesine izin vermedi. "Evimi kurtar, paralı asker," diye gürledi. "Kazancın müthiş olacak, ancak, seni uyarıyorum, başarısızlığının bedeli daha büyük olur!"</p>

      <p class="calibre2">Jarlaxle tehdit edilmekten hoşlanmazdı, özellikle de tüm dünyası hızla etrafında dağılıp gitmekte olan kolu kanadı kırık bir Saygıdeğer Ana tarafından. Ancak, paralı askerin kulağında 'kazanç' sözcüğünün tatlı tınısı, tehditten bin kez daha ağır basmıştı. Do'Urden - Hun'ett çatışmasında fahiş kazançlarla geçen on tam yıldan sonra, Jarlaxle, ne Malice'in söz verdiğini ödeme hevesi yada becerisinden, ne de bu anlaşmanın, aynı hafta içinde daha önce Saygıdeğer SiNafay Hun'ett ile yaptığından daha kazançlı olacağından kuşku duymuyordu.</p>

      <p class="calibre2">"Dilediğin gibi olsun," dedi Malice'e, eğilip cafcaflı şapkasını savururken. "Ne yapabileceğime bakacağım." Dinin'e bir göz kırpış, büyük oğulu Jarlaxle odadan çıkarken onu izlemeye itti.</p>

      <p class="calibre2">İkisi Do'Urden yapılarını gören balkona çıktıklarında, durumun, Rizzen'in tanımladığından bile daha umutsuz olduğunu gördüler. Do'Urden Evi'nin askerleri -hala hayatta olanlar- ön kapıyı tutan dikit kulelerden birinin içinde ve çevresinde kıstırılmışlardı.</p>

      <p class="calibre2">Uçan Hun'ett askerlerinden biri, bir Do'Urden asilzadesinin görüntüsü üzerine balkona indi, ancak Dinin tek bir hızlı saldırı hamlesi ile istilacının hakkından geldi.</p>

      <p class="calibre2">"İyi iş," diye yorum yaptı Jarlaxle, Dinin'e onaylar şekilde bir baş selamı vererek. Büyük Do'Urden oğlunun omuzuna vurmak için davrandı, ancak Dinin uzaklaştı.</p>

      <p class="calibre2">"Başka işlerimiz var," diye anımsattı Jarlaxle'a, kasten. "Birliklerini çağır ve çabuk ol, yoksa Hun'ett Evi bugünün galibi olacak korkarım."</p>

      <p class="calibre2">"Rahatla dostum Dinin," diyerek güldü Jarlaxle. Boynunda asılı küçük bir düdük çıkarıp üfledi. Dinin hiç ses duymadı, zira alet sadece Bregan D'aerthe üyelerinin kulakları için büyüyle akort edilmişti.</p>

      <p class="calibre2">Büyük Do'Urden oğlu, hayretle Jarlaxle'ın soğukkanlılıkla, belirli bir melodiyi üflemesini izledi, ardından daha da büyük bir hayretle, yüzden fazla Hun'ett askerinin kendi yoldaşlarına karşı dönmelerini seyretti.</p>

      <p class="calibre2">Bregan D'aerthe sadece Bregan D'aerthe'ye sadakat borçluydu.</p>

      <p class="calibre2" style="text-align: center;">***</p>

      <p class="calibre2">"Bize saldıramazlardı," dedi Malice inatla, odayı adımlarken. "Örümcek Kraliçe bu girişimlerinde onlara yardım etmeyecektir."</p>

      <p class="calibre2">"Örümcek Kraliçe'nin yardımı olmaksızın kazanıyorlar," diye anımsattı Rizzen, daha bu istenmeyen sözcükleri sarf ederken, sağduyulu bir şekilde odanın en uzak köşesine sinerek.</p>

      <p class="calibre2">"Asla saldıramayacaklarını söylemiştin!" diye gürledi Briza annesine. "Tam neden bizim de onlara saldırmaya cüret edemeyeceğimizi açıklarken!" Briza bu konuşmayı canlı bir şekilde anımsıyordu, çünkü Hun'ett Evi'ne karşı açık bir saldırı öneren kendisiydi. Malice onu sertçe ve ulu orta azarlamıştı ve şimdi Briza bu aşağılanmayı geri iade etmek istiyordu. Her bir sözcüğü annesini hedef alırken, Briza'nın sesinden öfke dolu bir alaycılık damlıyordu. "Saygıdeğer Malice Do'Urden yanılmış olabilir mi?"</p>

      <p class="calibre2">Malice'in yanıtı hiddet ve dehşet arasında bir yerlerde dalgalanan bir bakış halinde geldi. Briza hiçbir yanlış anlaşılmaya meydan vermeyen aynı tehdit dolu bakışlarla karşılık verdi ve aniden, Do'Urden Evi'nin Saygıdeğer Anası kendini o kadar da yenilmez ve kararlı hissetmemeye başladı. Bir an sonra, Do'Urden kızlarının en genci Maya odaya girdiğinde, Malice sinirle ileriye davrandı.</p>

      <p class="calibre2">"Eve girdiler!" diye haykırdı Briza, en kötüyü bekleyerek. Yılan başlı kırbacını kavradı. "Ve daha savunma hazırlıklarımıza başlamadık bile!"</p>

      <p class="calibre2">"Hayır!" diye düzeltti Maya çabucak. "Hiçbir düşman balkonu geçemedi. Savaş Hun'ett Evi'nin aleyhine döndü!"</p>

      <p class="calibre2">"Tıpkı tahmin ettiğim gibi," diye belirtti Malice, kendini doğrultup, özellikle Briza'ya konuşarak. "Lloth'un izni olmadan hareket eden ev budaladır!" Ancak, bu açıklamaya rağmen, Malice, avluda Örümcek Kraliçe'nin fikrinden daha fazla birşeylerin etkili olduğunu tahmin etti. Mantığı Malice'i, kaçınılmaz bir şekilde, Jarlaxle ve onun güvenilmez serseri çetesine yönlendirdi.</p>

      <p class="calibre2">Jarlaxle balkonun dışına adım attı ve mağara zeminine süzülmek için doğuştan gelen drow yeteneklerini kullandı. Belirgin bir şekilde kontrol altında olan çatışmaya bulaşma gereği görmeyen Dinin arkasına dayanıp, yeni ortaya çıkmış gerçekleri düşünerek, paralı askerlerin gidişini izledi. Jarlaxle her iki tarafı kendi yararına birbirine düşürmüştü ve paralı askerle çetesi tek gerçek galip olmuşlardı. Bregan D'aerthe yadsınamaz biçimde ilkesizdi, ancak Dinin, yine yadsınamaz biçimde etkili olduklarını itiraf etmek zorundaydı. Dinin bu hainlikten hoşlandığını fark etti.</p>

      <p class="calibre2">"Suçlama uygun şekilde Saygıdeğer Baenre'ye ulaştırıldı mı?" diye sordu Malice, Briza'ya; Menzoberranzan'ın saat kulesi işlevini gören, büyüyle ısıtılmış dikit kule Narbondel'in ışığı kararlı tırmanışına başlayıp, bir sonraki günün şafağını gösterdiği vakit.</p>

      <p class="calibre2">"Yönetici ev bu ziyareti bekliyordu," diye yanıtladı Briza övünerek gülümserken.</p>

      <p class="calibre2">"Tüm şehir saldırıyı ve Do'Urden Evi'nin, Hun'ett Evi istilacılarını nasıl püskürttüğünü fısıldıyor."</p>

      <p class="calibre2">Malice, faydasızca, boş gülümsemesini bastırmaya çabaladı.</p>

      <p class="calibre2">Evine bolca bahşedileceğini bildiği dikkat ve ihtişamdan keyif duydu. "Yönetici konsey hemen bugün toplanacak," diye sürdürdü Briza. "Şüphesiz Saygıdeğer SiNafay ve kaderi çizilmiş çocuklarında dehşet uyandırarak."</p>

      <p class="calibre2">Malice başıyla onayladı. Menzoberranzan'da, rakip bir evin kökünü kazımak drowlar arasında son derece kabul görür bir davranıştı. Ancak bu girişimde başarısız olmak, suçlama yöneltebilecek, asil kan taşıyan tek bir şahidi bile canlı bırakmak, yönetici konseyin hükmünü davet ederdi ki, bu, hemen ardından kesin yıkım getiren bir hiddetti.</p>

      <p class="calibre2">Kapının çalınması her ikisini de süslü kapıya döndürdü. "Çağırılıyorsun, Saygıdeğer Malice," dedi Rizzen, içeri girerken. "Saygıdeğer Baenre sizin için bir araç göndermiş."</p>

      <p class="calibre2">Malice ve Briza umut dolu ancak tedirgin bakışları paylaştılar.Hun'ett Evi'nin cezası verildiğinde, Do'Urden Evi, şehir hiyerarşisinde en çok arzulanan konum olan sekizincilik mertebesine ulaşacaktı. Sadece ilk sekiz evin Saygıdeğer Analarına şehrin yönetici konseyinde bir koltuk verilirdi.</p>

      <p class="calibre2">"Şimdiden mi?" diye sordu Briza annesine. Malice yanıt olarak sadece omuz silkti ve Rizzen'in peşinden odadan çıkıp, evin balkonuna ilerledi. Rizzen'in ona uzattığı yardım eli, Malice tarafından derhal ve inatla tokatlanıp uzaklaştırıldı. Gururu her hareketinden belli olan Malice, trabzanı aşarak, geri kalan askerlerinden bir grubun toplanmış olduğu avluya süzüldü. Baenre Evi'nin amblemini taşıyan mavi parıltılı disk, Do'Urden binasının harap edilmiş adamantit kapısının hemen dışında, havada salınarak bekliyordu.</p>

      <p class="calibre2">Malice toplanmış kalabalığın arasından gururla yürüdü ve kara elfler yolundan kaçmaya çabalarken birbirlerini ezdiler. Malice, günün kendi günü olduğuna karar verdi; yönetici konseyde bir koltuk sahibi olduğu, sonuna dek hak ettiği konuma ulaştığı gün. "Saygıdeğer Ana, şehirden geçerken sana eşlik edeyim," diye önerdi kapıda duran Dinin.</p>

      <p class="calibre2">"Ailenin geri kalanıyla birlikte burada kalacaksın," diye düzeltti Malice. "Çağrı sadece benim için."</p>

      <p class="calibre2">"Nasıl bilebilirsin?" diye sordu Dinin, ancak sözcükler dudaklarını terk eder etmez, kendi mevkisini aşmış olduğunu fark etti.</p>

      <p class="calibre2">Malice kınayan bakışlarını üzerine çevirdiğinde, Dinin çoktan askerler güruhunun içerisinde kaybolmuştu bile.</p>

      <p class="calibre2">"Gereken saygı," diye mırıldandı Malice fısıltıyla ve en yakınındaki askerlere, dayanaklarla desteklenmiş ve bağlanmış kapının bir bölümünü açmalarını buyurdu. Tebaasına son kez ve zafer dolu bir bakış fırlatan Malice dışarı adım attı ve havada salınan diskin üzerinde yerini aldı.</p>

      <p class="calibre2">Bu, Malice'in Saygıdeğer Baenre'den böylesi bir daveti kabul edişinin ilk seferi değildi. Bu yüzden, birçok Baenre rahibesi, havada salınan diski koruyucu bir edayla çevrelemek üzere gölgelerden çıktıklarında, Malice bir parça bile şaşırmadı. Bu yolculuğu son yapışında Malice tereddütlüydü. Baenre'nin kendisini çağırmaktaki maksadını pek anlamamıştı. Ancak, bu kez, Malice kollarını küstahça göğsünün üzerinde kavuşturmuş ve meraklı izleyicilerin kendisini zafer ihtişamı içinde seyretmelerine izin vermişti. Malice bakışları gururla kabul ederken, kendisini herkesin üstünde görüyordu. Disk Baenre Evi'nin bin kadar nöbetçisi ve kule gibi yükselen sarkıt ve dikit yapılarıyla belirgin, örümcek ağına benzer muhteşem çitine vardığında bile, Malice'in gururu azalmamıştı.</p>

      <p class="calibre2">Şimdi yönetici konseydeydi, ya da yakında öyle olacaktı; artık şehrin hiçbir yerinde korkutulmuş hissetmek zorunda değildi. Ya da öyle düşünüyordu.</p>

      <p class="calibre2">"Mabette bekleniyorsunuz," dedi Baenre'nin rahibelerinden biri ona, disk ulu kubbeli binanın geniş merdivenlerinin dibinde durduğunda.</p>

      <p class="calibre2">Malice yere bastı ve cilalanmış taşlardan yukarı çıktı. İçeri girer girmez, yükseltilmiş merkezi sunağın üzerindeki koltuklardan birinde oturan birisini fark etti. Oturmakta olan drow, Malice dışında mabette görünen tek kişi, belli ki Malice'in girdiğini fark etmemişti. Rahatça arkasına yaslanmış, kubbenin tepesindeki, durmadan şekil değiştirip, önce devasa bir örümcek, sonra da güzel bir drow dişisine dönüşen büyük, aldatıcı görüntüyü izliyordu.</p>

      <p class="calibre2">Yaklaşınca, Malice bir Saygıdeğer Ananın cüppesini tanıdı ve bunun Saygıdeğer Baenre'nin ta kendisi olduğunu varsaydı; tüm Menzoberranzan'daki en kudretli şahsiyet kendisini bekliyordu. Malice sunağın merdivenlerinden çıkarak, oturan drowun arkasına geldi. Bir davet beklemeksizin, diğer Saygıdeğer Anayı selamlamak üzere önüne dolaştı.</p>

      <p class="calibre2">Ancak, Malice Do'Urden'in Baenre mabedinin platformunda karşılaştığı kişi, Saygıdeğer Baenre'nin yaşlı ve zayıf düşmüş bedeni değildi. Oturan Saygıdeğer Ana bir drow için yaşlı değildi.</p>

      <p class="calibre2">Aslında, bu drow Malice'den daha yaşlı değildi ve oldukça ufak tefekti. Malice onu fazla iyi tanıyordu.</p>

      <p class="calibre2">"SiNafay!" diye haykırdı. Neredeyse tepe taklak düşecekti.</p>

      <p class="calibre2">"Malice," diye yanıtladı diğeri sakince.</p>

      <p class="calibre2">Binlerce sıkıntılı olasılık Malice'in zihninde dolaştı. SiNafay Hun'ett kaderi çizilmiş evinde korkudan titreyerek ailesinin ortadan kaldırılışım bekliyor olmalıydı. Fakat işte SiNafay burada oturuyordu; rahatça ve Menzoberranzan'ın en önemli ailesinin kutsanmış salonunda!</p>

      <p class="calibre2">"Sen buraya ait değilsin!" diye karşı çıktı Malice, narin yumruklarını iki yanında sıkarak. Rakibine oracıkta ve o an saldırma, SiNafay'ı kendi elleriyle gırtlaklama olasılıklarını değerlendirdi.</p>

      <p class="calibre2">"Rahatla Malice," dedi SiNafay kayıtsızca. "Ben de Saygıdeğer Baenre'nin daveti üzerine burada bulunuyorum, tıpkı senin gibi."</p>

      <p class="calibre2">Saygıdeğer Baenre'nin bahsinin geçmesi ve nerede olduklarının anımsatılması Malice'i büyük oranda sakinleştirdi. Baenre Evi'nin mabedinde, hiç kimse aksi davranamazdı! Malice yuvarlak platformun diğer ucuna ilerledi ve bakışlarını SiNafay Hun'ett'in kendini beğenmişçe sırıtan yüzünden hiç ayırmadan oturdu.</p>

      <p class="calibre2">Bitmek tükenmek bilmeyen birkaç sessiz saniyenin ardından, Malice aklmdakileri söylemek zorundaydı. "Narbondel'in son karanlığında aileme saldıran Hun'ett Evi'ydi," dedi. "Bunun için bir sürü tanığım var. Hiçbir şüphe olamaz!"</p>

      <p class="calibre2">"Hiç şüphe yok," diye yanıtladı SiNafay. Kabullenişi Malice'i hazırlıksız yakalamıştı.</p>

      <p class="calibre2">"Yaptığını itiraf mı ediyorsun?" diye sordu, duraksayarak.</p>

      <p class="calibre2">"Gerçekten öyle," dedi SiNafay. "Bunu hiç inkar etmedim."</p>

      <p class="calibre2">"Yine de yaşıyorsun," dedi Malice kibirle. "Menzoberranzan kanunları sana ve ailene karşı adaleti uygulayacaktır."</p>

      <p class="calibre2">"Adalet mi?" dedi SiNafay, bu saçma kavrama gülerek. Adalet hiçbir zaman kaos içindeki Menzoberranzan'da düzen yalanını sürdürmek için bir maske olmaktan öteye gitmemişti. "Örümcek Kraliçe'nin benden istediği şekilde davrandım."</p>

      <p class="calibre2">"Eğer Örümcek Kraliçe yöntemlerini onaylasaydı, zafer kazanan sen olurdun," diyerek mantık yürüttü Malice.</p>

      <p class="calibre2">"Pek değil," diyerek araya girdi bir başka ses. Saygıdeğer Baenre büyülü bir şekilde platformun en uzak köşesindeki koltukta rahatça oturur şekilde ortaya çıkar çıkmaz, Malice ve SiNafay döndüler.</p>

      <p class="calibre2">Malice, hem konuşmalarını gizlice dinlediği, hem de SiNafay'a karşı iddialarını böylesine açıkça çürüttüğü için yıpranmış Saygıdeğer Anaya bağırmak istedi. Ancak, Malice beş yüz yıldır Menzoberranzan'ın tehlikelerine rağmen hayatta kalmayı, öncelikle Saygıdeğer Baenre gibi birine öfkelenmenin sonuçlarını iyi bildiğinden başarabilmişti.</p>

      <p class="calibre2">"Hun'ett Evi'ne karşı suçlamada bulunma hakkı talep ediyorum," dedi soğukkanlılıkla.</p>

      <p class="calibre2">"Verildi," diye yanıtladı Saygıdeğer Baenre. "Senin de söylediğin ve SiNafay'ın kabul ettiği gibi, hiçbir şüphe olamaz."</p>

      <p class="calibre2">Malice zafer edasıyla SiNafay'a döndü, ancak Hun'ett Evi'nin Saygıdeğer Anası hala rahatça ve endişesiz halde oturuyordu.</p>

      <p class="calibre2">"O halde, neden burada?" diye haykırdı Malice, sesinde patlayıcı bir şiddetin izleriyle. "SiNafay bir suçlu. O-"</p>

      <p class="calibre2">"Sözlerine karşı çıkmadık," diye sözünü kesti Saygıdeğer Baenre. "Hun'ett Evi saldırdı ve yenildi. Bu tür bir davranışın cezası iyi biliniyor ve kabul ediliyor. Yönetici konsey adaletin işlediğini görmek için hemen bugün toplanacak."</p>

      <p class="calibre2">"O halde, SiNafay neden burada?" diye sordu Malice.</p>

      <p class="calibre2">"Saldırımın bilgeliğinden şüphe mi ediyorsun?" diye sordu SiNafay, Malice'e, kıkırdamasını bastırmaya çalışarak.</p>

      <p class="calibre2">"Sen yenildin," diye anımsattı Malice, kısa ve öz. "Bu bile tek başına sana bir yanıt olmalı"</p>

      <p class="calibre2">"Saldırıyı Lloth istedi," dedi Saygıdeğer Baenre.</p>

      <p class="calibre2">"O halde, neden Hun'ett Evi yenildi?" diye sordu Malice inatla. "Eğer Örümcek Kraliçe-"</p>

      <p class="calibre2">"Örümcek Kraliçe'nin Hun'ett Evi'ne koruma bahşettiğini söylemedim," diyerek Malice'in sözünü kesti Saygıdeğer Baenre, biraz öfkelenerek. Malice yerini ve içinde bulunduğu açmazı anımsayarak, koltuğunda kıpırdandı.</p>

      <p class="calibre2">"Sadece saldırıyı Lloth'un istediğini söyledim," diye sürdürdü Saygıdeğer Baenre. "On yıldır, tüm Menzoberranzan kişisel savaş gösterinize katlandı. Her ikinizi de temin ederim ki, merak ve heyecan uzun zaman önce tükendi. Artık bir karara bağlanmalı."</p>

      <p class="calibre2">"Ve bağlandı," diye açıkladı Malice koltuğundan kalkarak. "Do'Urden Evi galip geldi ve ben de SiNafay Hun'ett ve ailesine karşı suçlama hakkımı talep ediyorum!"</p>

      <p class="calibre2">"Otur, Malice," dedi SiNafay. "Ortada senin basit suçlama hakkından daha fazlası var." Malice onay bekleyerek Saygıdeğer <span style="text-indent: 19.85pt; font-size: 1em;">Baenre'ye baktı, ancak, içinde bulunduğu durumu düşününce, SiNafay'ın sözlerinden şüphe edemezdi.</span></p>

      <p class="calibre2">"İş bitti," dedi Saygıdeğer Baenre ona. "Do'Urden Evi kazandı ve artık Hun'ett Evi olmayacak."</p>

      <p class="calibre2">Malice koltuğuna geri oturdu ve SiNafay'a küstahça gülümsedi. Ancak, yine de, Hun'ett Evi'nin Saygıdeğer Anası birazcık bile endişelenmiş görünmüyordu.</p>

      <p class="calibre2">"Evinin yok edilişini büyük bir keyifle izleyeceğim," diye garanti verdi Malice rakibine. Baenre'ye döndü. "Ceza ne zaman infaz edilecek?"</p>

      <p class="calibre2">"Edildi bile," diye yanıtladı Saygıdeğer Baenre esrarengiz bir biçimde.</p>

      <p class="calibre2">"SiNafay yaşıyor!" diye haykırdı Malice.</p>

      <p class="calibre2">"Hayır," diye düzeltti yaşlı Saygıdeğer Ana. "Bir zamanlar SiNafay Hun'ett olan yaşıyor."</p>

      <p class="calibre2">Malice şimdi anlamaya başlıyordu. Baenre Evi her zaman fırsat düşkünü olmuştu. Saygıdeğer Baenre kendi koleksiyonuna katmak üzere Hun'ett Evi'nin bir yüce rahibesini çalıyor olabilir miydi?</p>

      <p class="calibre2">"Onu sen mi barındıracaksın?" diye sorma cüretini gösterdi Malice.</p>

      <p class="calibre2">"Hayır," diye yanıtladı Baenre açıkça. "Bu iş sana düşüyor."</p>

      <p class="calibre2">Malice'in gözleri büyüdü. Lloth'un yüce rahibesi olduğu günlerde kendisine verilen görevlerin içerisinde hiç bu kadar tatsız olanını anımsamıyordu. "O benim düşmanım! Ona barınma sağlamamı mı istiyorsun?"</p>

      <p class="calibre2">"O senin kızın," diye cevabı yapıştırdı Saygıdeğer Baenre. Ses tonu yumuşadı ve ince dudakları çarpık bir gülümsemeyle aralandı. "Ched Nasad ya da ırkımıza ait bir başka şehre yolculuğundan dönen en büyük kızın."</p>

      <p class="calibre2">"Bunu neden yapıyorsun?" diye sordu Malice. "Daha önce hiç görülmemiş bir şey."</p>

      <p class="calibre2">"Tamamen doğru değil," diye yanıtladı Saygıdeğer Baenre. Düşüncelere gömülüp, drow şehrindeki sonu gelmez savaşların bazı tuhaf sonuçlarını anımsarken, parmaklarını önünde hafif hafif birbirine vuruyordu.</p>

      <p class="calibre2">"Dışarıdan bakınca, gözlemlerin doğru," diyerek Malice'e açıklamayı sürdürdü. "Ancak, Menzoberranzan'da görülenlerin ardında pek çok şey olduğunu bilecek kadar akıllı olduğun kesin. Hun'ett Evi yok edilmeli -bu değiştirilemez-ve Hun'ett Evi'nin tüm asilleri katledilmeli. Ne de olsa, medeni olan bu." Bir sonraki sözlerinin anlamının Malice tarafından tamamen anlaşılmasını garantilemek için biran duraksadı. "En azından katledilmiş gibi görünmeliler."</p>

      <p class="calibre2">"Ve bunu da sen mi ayarlayacaksın?" diye sordu Malice.</p>

      <p class="calibre2">"Ayarladım bile," diyerek onu temin etti Saygıdeğer Baenre.</p>

      <p class="calibre2">"Fakat amaç ne?"</p>

      <p class="calibre2">"Hun'ett Evi sana karşı saldırı başlattığında, Örümcek Kraliçe'den çabaların için yardım istedin mi?" diye sordu Saygıdeğer Baenre açık açık.</p>

      <p class="calibre2">Soru Malice'i irkiltti, beklenen yanıt ise oldukça rahatsız etti.</p>

      <p class="calibre2">"Ve Hun'ett Evi püskürtüldüğünde," diye sürdürdü Saygıdeğer Baenre soğuk bir şekilde, "Örümcek Kraliçe'ye şükranlarını sundun mu? Zafer anında Lloth'un bir hizmetkarını çağırdın mı, Malice Do'Urden?"</p>

      <p class="calibre2">"Burada yargılanıyor muyum?" diye haykırdı Malice. "Yanıtı biliyorsun, Saygıdeğer Baenre." Yanıtlarken, bazı değerli bilgileri veriyor olabileceğinden ürkerek huzursuzca SiNafay'a bakmıştı. "Örümcek Kraliçe ile ilgili durumun farkındasın. Lloth'un güvenini geri kazandığıma dair bir işaret görene dek bir yochlol çağırmaya cüret etmem."</p>

      <p class="calibre2">"Ve hiçbir işaret görmedin," diye belirtti SiNafay.</p>

      <p class="calibre2">"Rakibimi alt etmek dışında hiçbir şey," diye gürledi Malice ona.</p>

      <p class="calibre2">"Bu Örümcek Kraliçe'den bir işaret değildi," diye temin etti, onları Saygıdeğer Baenre. "Lloth aranızdaki çatışmalara karışmadı. Sadece bitirilmesini istedi."</p>

      <p class="calibre2">"Sonuçtan hoşnut mu?" diye sordu Malice pervasızca.</p>

      <p class="calibre2">"Buna şimdi karar verilecek," diye yanıtladı Saygıdeğer Baenre. "Yıllar önce Lloth, Malice Do'Urden'in yönetici konseyde yer alması konusundaki isteğini açıkça belirtmişti. Narbondel'in bir sonraki ışığından başlayarak, bu böyle olacak."</p>

      <p class="calibre2">Malice'in çenesi gururla kalktı.</p>

      <p class="calibre2">"Ama ikilemini anla," diyerek payladı onu Saygıdeğer Baenre, koltuğundan kalkarken. Malice derhal geri çöktü.</p>

      <p class="calibre2">"Askerlerinin yarıdan fazlasını yitirdin," diye açıkladı Baenre. "Üstelik etrafında toplanıp seni destekleyecek geniş bir ailen yok. Şehrin sekizinci evini yönetiyorsun, ancak Örümcek Kraliçe'nin gözünden düştüğün herkes tarafından biliniyor. Do'Urden Evi'nin konumunu ne kadar uzun koruyacağını sanıyorsun? Yönetici konseydeki yerin daha onu elde etmeden risk altında!"</p>

      <p class="calibre2">Malice yaşlı Saygıdeğer Ananın mantığını çürütemezdi. Her ikisi de Menzoberranzan'ın yöntemlerini bilirlerdi. Do'Urden Evi böylesine açıkça sakatlanmışken, daha aşağıda bir ev, mevkisini yükseltmek için bu fırsattan yararlanabilirdi. Hun'ett Evi'nin saldırısı Do'Urden arazisinde yapılan son savaş olmayabilirdi.</p>

      <p class="calibre2">"Bu yüzden, sana SiNafay Hun'ett'i veriyorum... Shi'nayne Do'Urden... yeni bir kız evlat, yeni bir yüce rahibe," dedi Saygıdeğer Baenre. Sonra açıklamasına devam etmek üzere SiNafay'a döndü, ancak Malice birdenbire düşüncelerine ulaşan bir ses; telepatik bir mesaj tarafından dikkatinin çelindiğini fark etti.</p>

      <p class="calibre2">Onu sadece gereksinimin olduğu sürece barındır, Malice Do'Urden, diyordu. Malice iletişimin kaynağını tahmin ederek etrafına bakındı. Baenre Evi'ne daha önceki bir ziyaretinde, Saygıdeğer Baenre'nin telepatik bir yaratık olan mind flayeri ile tanışmıştı. Yaratık görünür hiçbir yerde yoktu, ama Malice mabede ilk girdiğinde Saygıdeğer Baenre de değildi. Malice platform üzerindeki koltuklara tek tek göz gezdirdi, ancak taş mobilyaları işgal eden hiç kimseden iz yoktu.</p>

      <p class="calibre2">İkinci bir telepatik mesaj şüpheye yer bırakmadı. Doğru zaman geldiğinde, bunu bileceksin.</p>

      <p class="calibre2">"... ve Hun'ett Evi askerlerinin geri kalan ellisi," diyordu Saygıdeğer Baenre. "Katılıyor musun, Saygıdeğer Malice?"</p>

      <p class="calibre2">Malice, kabullenişle veya uğursuz bir ironiyle SiNafay'a baktı. "Katılıyorum," diye yanıtladı.</p>

      <p class="calibre2">"Git, o halde, Shi'nayne Do'Urden," diye buyurdu Saygıdeğer Baenre, SiNafay'a. "Avluda geri kalan askerlerine katıl. Büyücülerim seni gizlilik içinde Do'Urden Evi'ne ulaştıracaklar."</p>

      <p class="calibre2">SiNafay, Malice'in bulunduğu yöne doğru şüpheci bir bakış fırlattı ve sonra muhteşem mabetten çıktı.</p>

      <p class="calibre2">"Anlıyorum," dedi Malice ev sahibine, SiNafay gittikten sonra.</p>

      <p class="calibre2">"Hiçbir şey anladığın yok!" diye haykırdı aniden öfkelenen Saygıdeğer Baenre. "Senin için yapabileceğimin hepsini yaptım, Malice Do'Urden! Yönetici konseyde yer alman Lloth'un dileğiydi ve büyük bir kişisel bedel ödeyerek öyle olmasını ayarladım."</p>

      <p class="calibre2">Malice o zaman, bütün şüphelerin ötesinde, Hun'ett Evi'ni harekete itenin Baenre Evi olduğunu anladı. Saygıdeğer Baenre'nin etkisinin ne kadar derine indiğini merak etti Malice. Belki de yaşlı <span style="text-indent: 19.85pt; font-size: 1em;">Saygıdeğer Ana, Jarlaxle ve savaşta son karar etkeni olan Bregan D'aerthe'nin askerlerinin hareketlerini de tahmin etmiş ve muhtemelen ayarlamıştı.</span></p>

      <p class="calibre2">Bu olasılığı bulmak zorunda olduğu sözünü verdi Malice kendi kendine. Jarlaxle açgözlü parmaklarını Menzoberranzan'ın kesesinde oldukça derinlere daldırmıştı.</p>

      <p class="calibre2">"Artık bitti," diye sürdürdü Saygıdeğer Baenre. "Şimdi artık kendi dalaverelerinle baş başasın. Lloth'un onayını kazanamadın ve bu senin ve Do'Urden Evi'nin hayatta kalmasının tek yolu!"</p>

      <p class="calibre2">Malice'in parmakları koltuğun kolunu öylesine sıkı kavramıştı ki, neredeyse altındaki taşın çatırdamasını duymayı bekliyordu. Hun'ett Evi'nin yenilgisiyle, en genç oğlunun günahkar davranışlarını ardında bırakabilmeyi ummuştu.</p>

      <p class="calibre2">"Yapılması gerekeni biliyorsun," dedi Saygıdeğer Baenre. "Yanlışı düzelt, Malice. Senin için kendimi öne attım. Başarısızlığın sürmesine tolerans göstermeyeceğim!"</p>

      <p class="calibre2">"Düzenlemeler bize açıklandı, Saygıdeğer Ana," dedi Dinin Malice'e, Malice Do'Urden Evi'nin adamantit kapısına döndüğünde. Dinin avlu boyunca Malice'i izledi ve onun yanı sıra evin asillere ait bölümünün dışındaki balkona yükseldi.</p>

      <p class="calibre2">"Tüm aile giriş odasında toplandı," diye sürdürdü Dinin. "En yeni üye bile," diye ekledi göz kırparak.</p>

      <p class="calibre2">Malice oğlunun aptalca espri çabasını yanıtsız bıraktı. Dinin'i kabaca yana itti ve merkezi koridordan fırtına gibi geçip, tek bir kudretli sözcükle, giriş odasının kapısına açılmasını buyurdu. Örümcek şekilli masanın uzak ucundaki tahtına ilerlerken, ailesi önünden kaçıştı.</p>

      <p class="calibre2">Uzun bir toplantı olacağını, önlerindeki yeni durumu öğrenmeyi ve üstesinden gelmeleri gereken güçlükleri bekliyorlardı. Tek elde ettikleri ise, Saygıdeğer Malice'in içinde yanmakta olan büyük öfkeye şöyle bir göz atmak olmuştu. Malice her birini tek tek süzdü ve istediğinden daha azını kabul etmeyeceğini her birinin şüphe götürmez bir şekilde bilmesini sağladı. Sanki ağzı çakıl taşları doluymuşçasma gıcırdayan sesiyle gürledi: "Drizzt'i bulun ve bana getirin!"</p>

      <p class="calibre2">Briza karşı çıkmaya hazırlandı, ancak Malice ona öylesine soğuk ve tehditkar bir bakış fırlattı ki, sözcükleri kaybolup gitti. Annesi kadar inatçı olan ve her zaman bir tartışma için hazır olan en büyük kızı gözlerini kaçırdı. Ve Briza'nın dile getirilmeyen endişelerini paylaşmalarına rağmen, giriş odasındaki hiç kimse karşı çıkmaya yeltenmedi.</p>

      <p class="calibre2">Sonra, Malice, bu görevi nasıl başaracaklarının ince ayrıntılarını kararlaştırmaları için onları bıraktı. Malice için ayrıntıların hiç önemi yoktu.</p>

      <p class="calibre2">Tüm bu planda oynamayı düşündüğü tek bölüm, tören hançerini en genç oğlunun göğsüne saplayacağı bölümdü.</p>

      <p class="calibre2"></p>
    </div>

    <h2 id="sigil_toc_id_3">2</h2>

    <div class="s">
      <p class="calibre2"><span class="none9">Karanlıktaki Sesler</span></p>

      <p class="calibre2">Drizzt gerinip yorgunluğunu atmaya çabaladı ve kendini ayakları üzerine kalkmaya zorladı. Önceki gece basiliskle savaşırken harcadığı çaba, hayatta kalmak için son derece gerekli olan o ilkel konuma tüm benliği ile geçiş, bütün gücünü tüketmişti. Ancak Drizzt biliyordu ki, daha fazla dinlenme lüksüne sahip değildi; rothe sürüsü, garantili besin kaynağı, labirent gibi tünellere dağılmıştı ve geri getirilmesi gerekiyordu.</p>

      <p class="calibre2">Drizzt her şeyin olması gerektiği gibi olduğundan emin olmak için, ona ev vazifesi gören küçük ve dikkat çekmeyen mağaraya çabucak göz gezdirdi. Gözleri oniksten yapılma panter heykelciğine takıldı. Guenhwyvar'ın arkadaşlığını derinden özlemişti. Basiliske karşı kurduğu pusuda, Drizzt panteri uzunca bir süre, neredeyse tüm bir gece, yannda bulundurmuştu ve Guenhwyvar'ın Astral Aleme geri dönüp dinlenmeye gereksinimi vardı. Drizzt'in dinlenmiş Guenhwyvar’ı yeniden geri getirmesi için bir tam günden fazlası geçmeliydi ve heykelciği bu süreden önce, umutsuz bir durum haricinde kullanmak budalaca olurdu. Drizzt teslimiyetçi bir omuz silkişle heykelciği cebine koydu ve boş yere yalnızlığını uzaklaştırmaya çabaladı.</p>

      <p class="calibre2">Ana dehlizin girişini kapatan taş barikatı çabucak inceledikten sonra, Drizzt mağaranın arka tarafındaki daha küçük sürünme tüneline ilerledi. Tünelin yanındaki duvarda bulunan çizikleri fark etti; günlerin akışını belirlemek için kendi attığı çentikler. Drizzt şimdi dalgın bir şekilde bir tane daha çizdi, ancak bunun önemi olmadığını fark etti. Çentik atmayı kaç sefer unutmuştu? Duvardaki yüzlerce çizik arasında kaç gün fark edilmeden yanından kayıp gitmişti?</p>

      <p class="calibre2">Her nasılsa bu artık önemli görünmüyordu. Avcının yaşamında gecelerle gündüzler ve tüm günler bir olmuştu. Drizzt kendini tünelin içine çekti ve diğer uçtaki loş ışık kaynağına doğru uzun dakikalar boyunca süründü. Alışılmadık bir tür mantarın parıltısı sonucu oluşan ışığın varlığı normalde kara elfin gözleri için rahatsız edici olabilecekken, sürünme tünelinden geçerek uzun odaya girerken, Drizzt gerçek bir güvenlik duygusu hissediyordu.</p>

      <p class="calibre2">Zemin kırılıp iki düzey oluşturmuştu. Alt kısım, içinden küçük bir dere geçen bir yosun yatağı iken, üst kısım yüksek mantarlardan oluşan bir koru idi. Drizzt, normalde burada pek hoş karşılanmamasına rağmen, koruya yöneldi. Myconid'lerin, tuhaf bir insansı ve zehirli mantar çaprazlaması olan mantar-adamların endişeyle kendisini izlediklerini biliyordu. Bölgeye ilk seyahatlerinde, basilisk buraya gelmişti ve Myconid'ler büyük kayıplar vermişlerdi. Şimdi şüphesiz korku dolu ve tehlikeliydiler, ancak Drizzt canavarı öldürenin kendisi olduğunu da bildiklerini sanıyordu. Myconid'ler budala yaratıklar değillerdi; eğer Drizzt silahlarını kınında tutar ve beklenmedik hareketler yapmazsa, mantar-adamlar muhtemelen onun korudan geçişini kabul edeceklerdi.</p>

      <p class="calibre2">Üst taraftaki duvar on ayak yüksekliğinden fazlaydı ve neredeyse dimdikti, ancak Drizzt sanki duvar geniş ve düz bir merdiven sunuyormuşçasına kolayca ve çabuk tırmandı. En tepeye ulaştığında, bir grup Myconid çevresine yayıldı. Bazıları Drizzt'in yarı boyundaydı, ancak çoğunluğu drowun iki katı kadar uzundu. Drizzt ellerini göğsü üzerinde çaprazladı. Bu, yaygın bir şekilde kabul edilen bir Karanlıkaltı barış işaretiydi.</p>

      <p class="calibre2">Mantar-adamlar Drizzt'in görünümünü tiksindirici buldular -Drizzt'in onları bulduğu kadar tiksindirici-ancak, gerçekten de Drizzt'in basiliski yok ettiğini anlamışlardı. Uzun yıllar boyunca, Myconid'ler bu başıboş drowun yanı başında yaşamışlar, her biri karşılıklı barınakları vazifesi gören yaşam dolu odalarını korumuştu. Burası gibi bir vaha, yenebilir bitkileri, balık kaynayan ırmağı ve bir rothe sürüsü ile, Karanlıkaltı'nın zalim ve boş taş mağaraları içerisinde sık rastlanan bir yer değildi ve dışarıdaki tünellerde dolaşan avcılar daima buraya uğrarlardı. Böyle zamanlarda bölgelerini savunmak Drizzt'e ve mantar-adamlara kalıyordu.</p>

      <p class="calibre2">Myconid'lerin en irisi kara elfin önünde dikilmek üzere ilerledi. Kendisi ile mantar-adamlar kolonisinin yeni kralı arasında bir ka-bulleniş kurmanın önemini bilen Drizzt hiç kıpırdamadı. Yine de, Drizzt kaslarını germişti ve eğer işler umduğu şekilde gitmezse yana atılmaya hazırdı.</p>

      <p class="calibre2">Myconid bir spor bulutu fışkırttı. Sporların üzerine yayılmalarından önceki saniyede, Drizzt bunları inceledi. Olgun Myconid'lerin, bazıları oldukça tehlikeli, pek çok değişik spor türü yayabileceklerini biliyordu. Ancak Drizzt bu bulutun türünü fark etti ve onu tamamıyla kabullendi.</p>

      <p class="calibre2">Kral öldü. Ben kral, diye geldi Myconid'in düşünceleri, spor bulutunun yarattığı telepati bağ yoluyla.</p>

      <p class="calibre2">Sen kralsın, diyerek karşılık verdi Drizzt zihninden. Bu mantarsıların sesli konuşabilmelerini ne çok isterdi! Daha önce olduğu gibi?</p>

      <p class="calibre2">Kara elfler için aşağısı, Myconid için koru, diye yanıtladı mantar-adam.</p>

      <p class="calibre2">Kabul.</p>

      <p class="calibre2">Myconid için koru! Diye düşündü mantar-adam yeniden, bu kez vurgulayarak.</p>

      <p class="calibre2">Drizzt sessizce çıkıntıdan aşağı indi. Mantarsılarla misyonunu başarmıştı; ne onun ne de yeni kralın buluşmayı uzatma arzuları yoktu.</p>

      <p class="calibre2">Drizzt çevik hareketlerle beş ayak genişliğindeki ırmağı sıçrayarak geçti ve kalın yosun tabakası üzerinden yürüdü. Mağaranın uzunluğu genişliğinden fazlaydı ve yardalar boyunca uzanarak Karanlıkaltı tünellerinin dolambaçlı labirentlerine açılan daha geniş çıkışa varmadan hafifçe dönüyordu. Drizzt bu dönüşten basiliskin meydana getirdiği yıkıma yeniden baktı. Ortalıkta pek çok yarısı yenmiş rothe yatıyordu. Kokuları daha başka istenmeyen ziyaretçileri çekmeden, Drizzt'in bu cesetleri ortadan kaldırması gerekecekti ve diğer rothelar korkunç canavarın bakışlarıyla taşa çevrilmiş halde, tamamen kıpırtısız duruyorlardı. Mağaranın tam önünde bir önceki Myconid kralı dikiliyordu. Bu on iki ayak uzunluğundaki dev şimdi süslü bir heykelden başka bir şey değildi.</p>

      <p class="calibre2">Drizzt heykele bakmak için durdu. Mantarsının ismini hiç öğrenememiş ve ona kendi ismini hiç söylememişti, ancak Drizzt bu yaratığın en azından müttefiki, hatta belki de dostu olduğunu düşündü. Birbirleriyle nadiren karşılaşmalarına karşın, uzun yıllar boyunca yan yana yaşamışlardı ve her ikisi de diğerinin varlığı sayesinde kendim biraz daha güvende hissetmişti. Ancak yine de, Drizzt, donup kalmış müttefikinin görüntüsü karşısında vicdan azabı çekmiyordu. Karanlıkaltı'nda yalnızca en kuvvetli olan hayatta kalırdı ve bu kez Myconid kralı yeterince kuvvetli olamamıştı.</p>

      <p class="calibre2">Karanlıkaltı'nın bu yaban bölgelerinde, başarısızlık ikinci bir şansa izin vermezdi.</p>

      <p class="calibre2">Yeniden tünellere dönünce, Drizzt öfkesinin kabarmaya başladığını hissetti. Hiddeti olduğu gibi kabullendi ve düşüncelerini arazisi üzerindeki katliama odaklayıp öfkenin bu vahşi yerdeki müttefiki olduğunu düşündü. Bir dizi tünelden geçip, bir gece önce karanlık büyüsünü düşürdüğü ve Guenhwyvar’ın basiliskin üzerine atılmaya hazır halde yere eğildiği tünele döndü. Şimdi Drizzt'in büyüsü kaybolalı uzun zaman olmuştu ve kızılötesi görüşünü kullanarak, ölü canavar olduğunu bildiği, soğumakta olan yığının üzerinde sürünen pek çok ısı parıltılı şekli seçebiliyordu.</p>

      <p class="calibre2">Yaratığın görüntüsü avcının öfkesini daha da arttırdı. İçgüdüsel bir şekilde palalarından birinin sapım kavradı. Drizzt basiliskin kafasının yanından geçerken, silah, sanki kendiliğinden hareket ediyormuşçasına, fırladı ve ortaya dökülmüş beyne iğrenç bir şekilde indi. Çıkan ses üzerine, bir sürü kör mağara sıçanı kaçıştılar ve Drizzt, yine düşünmeden, diğer kılıcını savurarak bir tanesini taşa mıhladı. Hızını hiç yavaşlatmaksızın, kılıcın ucuyla sıçanı alıp kesesine attı. Rotheları bulmak yorucu bir süreç olabilirdi ve avcının besine gereksinimi olacaktı.</p>

      <p class="calibre2">O günün geri kalanı ve bir sonraki günün yarısı boyunca, avcı arazisinden uzağa ilerledi. Mağara sıçanı özellikle hoş bir yemek değildi, ama Drizzt'i doyurup, devam etmesini, hayatta kalmasını sağladı. Karanlıkaltı'ndaki avcı için başka birşeyin önemi yoktu.</p>

      <p class="calibre2">Dışarıdaki ikinci gününde, avcı kayıp yaratıklardan bir gruba yaklaşmakta olduğunu biliyordu. Guenhwyvar'ı yanına çağırdı ve panterin yardımıyla, rothelarını bulmakta pek sorun yaşamadı. Drizzt tüm sürünün hala bir arada olduğunu ummuştu, ama o bölgede sadece yarım düzinesini buldu. Ancak, altı tane hiç olmamasından iyiydi ve Drizzt rotheları yosun mağarasına geri sürmesi için Guenhwyvar'ı harekete geçirdi. Guenhwyvar yanındayken görevin çok daha kolay ve güvenli olacağını bilen Drizzt merhametsiz bir hız tutturdu. Panter yorgun düşüp, kendi alemine dönmesi gerektiğinde, rothe sürüsü tanıdık derenin kıyısında rahatça otluyordu.</p>

      <p class="calibre2">Drow yeniden hemen yola düştü ve bu kez yolluk olarak iki ölü sıçan aldı. Gelebileceği zaman Guenhwyvar'ı yeniden çağırıp, itmesi gerektiğinde göndererek günler geçip gitti ve başka birine rastlamadılar. Ama avcı arayışından vazgeçmedi. Ürkmüş rothelar inanılmaz mesafeler kat edebilirlerdi ve avcı biliyordu ki, dönüp duran tüneller ve koca mağaralar labirentinde, yaratıklarına ulaşana dek çok daha uzun günler geçebilirdi.</p>

      <p class="calibre2">Drizzt yiyecek bulduğu zaman beslendi. Birkaç aldatıcı çakıl fırlattıktan sonra mükemmel bir hançer atışı ile bir sıçanı mıhlıyor, ya da dev bir Karanlıkaltı yengecinin sırtına bir kaya parçası indiriyordu. Sonunda Drizzt aramaktan yoruldu ve ufak mağarasının güvenliğini özledi. Körlemesine kaçan rotheların dehlizlerde, su ve yiyecekten bu kadar uzakta hayatta kalabileceklerinden şüphe ederek sürüsünün kayboluşunu kabullendi ve kendisini yosunlu mağara bölgesine farklı yönden ulaştıracak bir yoldan evine dönmeye karar verdi.</p>

      <p class="calibre2">Sadece sürüsüne ait belirgin izlerin kendisini yolundan çevirebileceğini kararlaştırmıştı, ancak, yolun yarısında bir köşeyi dönünce, tuhaf bir ses dikkatini çeldi.</p>

      <p class="calibre2">Drizzt ellerini kayaya bastırarak derinden gelen, ritmik titreşimleri hissetti. Kısa bir mesafe ötede, bir şey kayaya peş peşe vuruyordu. Ölçülü çekiç darbeleri.</p>

      <p class="calibre2">Avcı palalarını çekti ve sürekli titreşimleri rehber alarak, dolambaçlı geçitler boyunca sürünerek ilerledi.</p>

      <p class="calibre2">Bir ateşin parlayıp sönen ışığı iyice eğilmesine neden oldu, ancak, zeki bir varlığın yakınlarda olduğu bilgisinden hareket etti ve kaçmadı. Büyük olasılıkla, yabancı bir tehdit oluşturabilirdi, ama belki, diye umdu Drizzt zihninin derinliklerinde, bundan daha fazlası vardı.</p>

      <p class="calibre2">Sonra Drizzt onları gördü; ikisi ustaca yapılmış kazmalarla taşı dövüyor, biri el arabası ile molozları topluyor ve diğer ikisi de gözcülük yapıyorlardı. Avcı etrafta daha fazla gözcü olabileceğini derhal anladı. Muhtemelen onları görmeden savunmalarım geçmişti. Drizzt ırkının becerilerinden birini çağırdı ve elleriyle taşa tutunup havaya süzülüşünü yönlendirerek yavaşça yukarı yükseldi. Neyseki bu nokta da tünel yüksekti, böylece avcı kazı yapan yaratıkları göreceli bir emniyetle izleyebiliyordu.</p>

      <p class="calibre2">Drizzt'ten daha kısa ve saçsızdılar. Yaşamdaki amaçları olan madenciliğe mükemmel şekilde uyan tıknaz ve kaslı gövdeleri vardı. Drizzt daha önce bu ırkla karşılaşmıştı ve Menzoberranzan'daki Akademi'de geçirdiği yıllar boyunca onlar hakkında çok şey öğrenmişti. Bunlar svirfneblinlerdi, deep gnomelar, drowların tüm Karanlıkaltı'nda en çok nefret ettikleri düşmanlar.</p>

      <p class="calibre2">Bir kez, uzun zaman önce, Drizzt bir grup svirfnebline karşı savaşta, bir drow devriyesine liderlik etmiş ve deep gnomelarm liderinin çağırdığı bir toprak elementalını tek başına alt etmişti. Drizzt şimdi o zamanı anımsadı ve varlığına ait tüm anılar gibi, bu düşünce de ona acı verdi. Deep gnomelara esir düşmüş, sertçe bağlanmış ve gizli bir odada tutsak edilmişti. Svirfneblinler sonunda onu öldürmek zorunda kalacaklarından şüphelendikleri ve hatta bunu Drizzt'e açıkladıkları halde, ona kötü davranmamışlardı. Grubun lideri, Drizzt'e koşulların elverdiği ölçüde merhamet söz vermişti.</p>

      <p class="calibre2">Ancak, Drizzt'in kendi kardeşi Dinin tarafından yönetilen ekip arkadaşları içeriye fırtına gibi dalmış ve deep gnomelara hiç merhamet göstermemişlerdi. Drizzt kardeşini svirfneblin liderinin yaşamını bağışlamaya ikna edebilmişti, ancak, tipik drow gaddarlığı gösteren Dinin, deep gnomeun vatanına kaçmak üzere serbest bırakılmadan önce ellerinin kesilmesini buyurmuştu.</p>

      <p class="calibre2">Drizzt kendini bu ıstırap dolu anılardan silkinerek çıkardı ve düşüncelerini içinde bulunduğu duruma dönmeye zorladı. Deep gnomelarm yenilmesi güç hasımlar olabileceğini anımsattı kendi kendine. Ayrıca bir drow elfini madencilik operasyonlarına buyur edecek değillerdi.</p>

      <p class="calibre2">Belli ki, madenciler zengin bir damar bulmuşlardı, çünkü heyecanlı bir ses tonuyla konuşmaya başladılar. Tuhaf gnome dilini anlamamasına rağmen, bu sözcükleri duymak Drizzt'e büyük bir haz verdi. Svirfneblinler taşın etrafından dolanıp, iri parçaları el arabalarına yükleyerek yakındaki dostlarını da eğlenceye katılmaya çağırırken, Drizzt'in yüzüne yıllardan beri ilk kez savaşta kazanılan zaferin sebep olmadığı bir gülümseme yayıldı. Tıpkı Drizzt'in tahmin ettiği gibi, her taraftan bir düzineden fazla svirfneblin çıktı.</p>

      <p class="calibre2">Drizzt duvarda bir tünek buldu ve havaya yükselme büyüsü bittikten sonra, daha uzun zaman madencileri izledi. En sonunda el arabaları dolup taştığında, deep gnomelar bir sıra oluşturup uzaklaşmaya başladılar. Drizzt o anda izleyebileceği en akıllıca yolun gnomelarm uzaklaşmasını bekleyip, sonra da evine doğru yola koyulmak olduğunu fark etti.</p>

      <p class="calibre2">Ancak, hayatta kalışını yönlendiren basit mantığa karşın, Drizzt seslerin uzaklaşmasına kolayca izin veremeyeceğini anladı. Yüksek duvardan aşağı indi ve nereye gideceğini merak ederek svirfneblin kervanının ardına koyuldu.</p>

      <p class="calibre2">Pek çok gün boyunca, Drizzt deep gnomeları izledi. Panterin bu uzatılmış istirahatten faydalanabileceğini bildiğinden ve kendisi de, uzaktan bile olsa, deep gnomelarm sohbetlerinden keyif aldığından, Guenhwyvar’ı çağırma dürtüsüne direndi. Her bir içgüdü avcıyı davranışlarını sürdürmemesi yönünde uyarıyordu, ancak, uzun zamandır ilk kez, Drizzt içindeki ilkel benliğin dürtülerine kulak asmadı. Gnomelarm seslerini duymaya, hayatta kalmanın basit gerekliliklerinden daha fazla gereksinimi vardı.</p>

      <p class="calibre2">Dehlizler çevresinde daha çok işlenmiş ve daha az doğal olmaya başladı ve Drizzt svirfneblin vatanına yaklaşmakta olduğunu anladı. Olası tehlikeler bir kez daha önünde belirdi ve o bunları bir kez daha ikincil olarak düşünüp zihninden uzaklaştırdı. Hızını arttırıp madenci kervanını görüş alanına soktu. Svirfneblinlerin etrafta kurnaz tuzaklar kurduklarından şüpheleniyordu. Bu noktada deep gnomelar adımlarını ölçüyor ve belli alanlardan sakınmaya dikkat ediyorlardı. Drizzt davranışlarını dikkatle taklit etti ve orada burada gevşek bir taş, alçakta bir tuzak teli gördükçe, bilircesine başını salladı. Sonra, madencilerin seslerine yenileri katıldığında, Drizzt bir çıkıntının ardına gizlendi.</p>

      <p class="calibre2">Madenci topluluğu tamamen pürüzsüz ve üzerlerinde tek bir çatlak olmayan iki duvarın üzerinde yükselen uzun ve geniş bir merdivene gelmişti. Merdivenin yanında ancak el arabalarının geçmesine yetecek yükseklik ve genişlikte bir açıklık vardı ve deep gnome madencileri arabalarını bu açıklığa getirip, en baştakini bir zincire bağlarlarken, Drizzt samimi bir hayranlıkla onları izledi. Taşa bir dizi vuruş, görünmeyen operatöre bir sinyal gönderdi ve zincir gıcırdayarak el arabasını deliğe çekti. Arabalar birer birer kayboldular. Svirfneblin grubu da seyrelmişti. Yükleri azaldıkça, merdivenleri çıkıyorlardı.</p>

      <p class="calibre2">Geri kalan iki deep gnome son arabayı da zincire bağlayıp, sinyali gönderdiklerinde, Drizzt umutsuzluktan doğan bir kumar oynadı. Deep gnomelarm arkalarını dönmelerini bekledi ve ileri atılıp arabayı tam alçak dehlizde kaybolacakken yakaladı. Drizzt'in Varlığından hala habersiz olan son deep gnome geçidin altına bir taş yerleştirip, olası herhangi bir kaçışı engellediğinde, Drizzt ahmaklığının derinliğini anladı.</p>

      <p class="calibre2">Zincir çekiyor ve araba paralelindeki merdivenin eğimine eşit bir açıyla ilerliyordu. Drizzt ileride hiçbir şey göremiyordu, çünkü oraya kusursuzca uyan el arabası dehlizin tüm yüksekliğini ve genişliğini dolduruyordu. O zaman, Drizzt arabanın yanlarında geçişi kolaylaştıran küçük tekerlekleri olduğunu fark etti. Yeniden böylesi bir zekanın varlığını hissetmek çok hoştu, ancak Drizzt kendisini çevreleyen tehikeyi görmezden gelemezdi. Svirfneblinler davetsiz bir drow elfi iyi karşılamayacaklardı. Muhtemelen sorularla değil, silahlarla karşısına çıkacaklardı.</p>

      <p class="calibre2">Uzun dakikaların ardından, geçit düzleşip genişledi. Orada el arabalarını çeken manivelayı zorlanmadan çeviren tek bir svirfneblin vardı. Dikkatini işine verdiğinden, deep gnome, Drizzt'in son arabanın ardından fırlayıp sessizce odanın yan kapısından süzülen karaltısını fark etmedi.</p>

      <p class="calibre2">Drizzt kapıyı açar açmaz sesler duydu. Yine de, gidecek başka yeri olmadığından, ileri doğru devam etti ve dar bir çıkıntını üzerinde yüzüstü yattı. Deep gnomelar, nöbetçiler ve madenciler, aşağıdaydılar. Geniş merdivenin tepesindeki düzlükte konuşuyorlardı. Orada en azından yirmi madenci duruyordu ve buldukları zengin damarla ilgili öyküleri yineliyorlardı.</p>

      <p class="calibre2">Durdukları yerin arka ucunda, iki büyük ve kısmen aralanmış metal menteşeli taş kapının arasından, Drizzt svirfneblin şehrinin görüntüsünü yakaladı. Drow, şehrin yalnızca bir bölümünü görebiliyordu ve çıkıntıdaki pozisyonundan görüş açısı pek iyi değildi, ancak o iki koca kapının ötesindeki mağaranın Menzoberranzan'ı barındıran mağara kadar büyük olmadığını tahmin etti.</p>

      <p class="calibre2">Drizzt oraya gitmek istiyordu! Sıçrayıp o kapılar arasından hızla geçmek, uygun görecekleri ceza ne olursa olsun kendini deep gnomelara teslim etmek istedi. Belki onu kabul ederlerdi; belki de Drizzt Do'Urden'i gerçekte olduğu haliyle görürlerdi.</p>

      <p class="calibre2">Aşağıda gülüşüp sohbet eden svirfneblinler şehre doğru ilerlediler.</p>

      <p class="calibre2">Drizzt şimdi gitmeliydi, ayağa sıçramalı ve onları koca kapıların ardına dek izlemeliydi.</p>

      <p class="calibre2">Ancak avcı, Karanlıkaltı'nın ilkel ve vahşi bölgelerinde on yıl ayakta kalan varlık, çıkıntıdan kıpırdayamadı. Avcı, bir basiliski ve bu tehlikeli dünyanın daha başka sayısız canavarını alt etmiş bu varlık, kendini medeni merhamet umutlarıyla ele veremezdi. Avcı böylesi kavramlardan anlamıyordu.</p>

      <p class="calibre2">İri taş kapılar yankılanan bir gürültüyle kapandı ve Drizzt'in kararan yüreğinde parlayan anlık ışık söndü.</p>

      <p class="calibre2">Uzun ve ıstırap dolu bir anın ardından, Drizzt Do'Urden çıkıntıdan yuvarlanıp, merdivenin tepesindeki düzlüğe indi. Kapıların ardındaki yaşamdan uzaklaşan yolda aşağı doğru inerken görüşü bulanıklaştı ve daha fazla svirfneblin muhafızının varlığını sezen şey sadece avcının ilkel güdüleri oldu. Avcı şaşkınlığa uğrayan deep gnomeların tepesinden vahşice sıçradı ve yeniden yabani Karanlıkaltı'nın açık geçitlerinin sunduğu özgürlüğe koştu.</p>

      <p class="calibre2">Svirfneblin şehrini oldukça gerilerde bıraktığında, Drizzt cebine uzandı ve tek dostunu çağırdığı heykelciği çıkardı. Ancak, bir an sonra, kediyi çağırmayı reddedip, çıkıntıdaki zayıflığı için kendini cezalandırarak, heykeli geri koydu. Büyük kapıların yanındaki çıkıntıda daha güçlü olabilseydi, bu işkenceye, şu ya da bu şekilde, bir son vermiş olacaktı.</p>

      <p class="calibre2">Onu yosun kaplı mağaraya geri götürecek geçitler boyunca ilerlerken, avcı içgüdüleri kontrolü ele geçirmek için Drizzt'le savaştı. Karanlıkaltı ve yadsınamaz tehlikenin baskısı etrafını sarmayı sürdürdükçe, o ilkel, tetikte güdüler yönetimi devralıp, svirfneblinler ve şehirleriyle ilgili daha fazla kafa karıştırıcı düşünceye izin vermediler.</p>

      <p class="calibre2">O ilkel güdüler, Drizzt Do'Urden'in kurtuluşu ve lanetlenişiydiler.</p>

      <p class="calibre2"></p>
    </div>

    <h2 id="sigil_toc_id_4">3</h2>

    <div class="s">
      <p class="calibre2"><span class="none9">Yılanlar ve Kılıçlar</span></p>

      <p class="calibre2">"Kaç hafta oldu?" diye işaret etti Dinin, Briza'ya, drowların sessiz el şifresini kullanarak. "Kaç haftadır bu dehlizlerde hain kardeşimizin izini sürüyoruz?"</p>

      <p class="calibre2">Düşüncelerini işaretlerle anlatırken, Dinin'in ifadesi alaycılığını açığa vuruyordu. Briza ona kaşlarını çattı ve yanıt vermedi. Bu sıkıcı görevi Dinin'den daha bile az umursuyordu. Lloth'un yüce rahibelerinden biri ve en büyük kız evlat olarak aile içerisinde yüksek bir onursal mevki sahibiydi. Daha önce Briza asla böylesi bir ava gönderilmemişti. Ancak şimdi, açıklanmayan bir sebeple, SiNafay Hun'ett aileye katılmış ve Briza'yi daha aşağı bir konuma indirmişti.</p>

      <p class="calibre2">"Beş mi?" diye sürdürdü Dinin, zarif parmaklarının her hareketinde öfkesi daha da büyüyerek. "Altı mı? Ne kadar oldu, kardeşim?" diye bastırdı. "Ne zamandır SiNaf-Shi'nayne... Saygıdeğer Malice'in yanı başında oturuyor?"</p>

      <p class="calibre2">Briza'nın yılan başlı kırbacı kemerinden çıktı ve öfke ile Dinin'e savruldu. Alaycılıkta fazla ileri gittiğini fark eden Dinin savunmaya geçerek kılıcını çekti ve yana çekilmeye çalıştı. Briza'nın darbesi daha hızlı gelip Dinin'in açması savuşturma çabasını kolayca alt etti ve altı yılan başından üçü doğruca en büyük Do'Urden oğlunun göğsüyle omuzlarına yapıştı. Soğuk bir acı Dinin' in bedenine yayıldı ve geriye sadece çaresiz bir uyuşukluk bıraktı. Dinin'in kılıç tutan eli düştü ve bedeni öne doğru sendelemeye başladı.</p>

      <p class="calibre2">Briza'nın güçlü eli şimşek gibi uzandı ve baygınlık geçiren Dinin'i boğazından yakalayıp, kolayca parmak uçlarına kaldırdı. Hiçbirinin Dinin'in yardımına koşmadıklarından emin olmak için av partisinin diğer beş üyesine göz attıktan sonra, donakalan kardeşini sertçe taş duvara çarptı. Yüce rahibe, bir eliyle boğazını sıktığı Dinin'in üzerine eğildi.</p>

      <p class="calibre2">"Akıllı bir erkek hareketlerini daha dikkatli ölçer," diye hırladı Briza. O ve diğerleri Saygıdeğer Malice tarafından Menzoberranzan sınırları dışında sessiz şifre haricinde hiçbir iletişim metodunu kullanmamaları hakkında açıkça uyarılmalarına rağmen, Briza yüksek sesle konuşmuştu.</p>

      <p class="calibre2">Dinin'in içinde bulunduğu zor durumu tam olarak kavraması uzun zaman aldı. Uyuşukluk açıldıkça, soluk alamadığını fark etti. Eli hala kılıcını tutuyor olmasına karşın, ondan bir on kilo daha ağır olan Briza kılıcını Dinin'in kılıcının yanına yapıştırmıştı. Daha da kötüsü, kız kardeşinin serbest eli korkunç yılan kırbacını havada tutuyordu. Sıradan kırbaçların aksine, bu şeytani alet hareketlerini gerçekleştirmek için pek az yere gereksinim duyuyordu. Canlı yılan başları büzülüp, sanki kendilerini tutan kişinin iradesinin uzantılarıymışçasına yakın mesafeden darbe indirebilirlerdi.</p>

      <p class="calibre2">"Saygıdeğer Malice senin ölümünü sorgulamayacaktır," diye fısıldadı Briza zalimce. "Oğulları ona hep bela getirdiler!"</p>

      <p class="calibre2">Dinin iri yarı hasmının yanından devriyenin basit askerlerine baktı.</p>

      <p class="calibre2">"Şahitler mi?" diye güldü Briza, Dinin'in düşüncelerini tahmin ederek. "Gerçekten de sadece bir erkeğin hatırı için bir yüce rahibenin aleyhinde konuşacaklarına inanıyor musun?" Briza'nın gözleri kısıldı ve yüzünü Dinin'inkilere yaklaştırdı. "Sadece bir erkek cesedi için?" bir kez daha kesik kesik güldü ve aniden Dinin'i bıraktı. Dizleri üzerine düşen Dinin yeniden normal soluk alma ritmini kazanmaya çabaladı.</p>

      <p class="calibre2">"Gelin," diye işaret etti Briza devriyenin geri kalanına, sessiz şifreyi kullanarak. "En genç kardeşimin bu bölgede olmadığını sezinliyorum. Şehre geri dönüp, erzağımızı tazeleyeceğiz."</p>

      <p class="calibre2">Dinin ayrılış için gerekli hazırlıkları yapan kardeşinin sırtına baktı. Kılıcını Briza'nın kürek kemikleri arasına yerleştirmekten daha fazla istediği bir şey yoktu. Ancak, Dinin bu hareketi denemeyecek kadar akılıydı. Briza üç yüzyıldan daha fazladır Örümcek Kraliçe'nin yüce rahibesiydi ve Saygıdeğer Malice ile Do'Urden Evi'nin geri kalanlarının aksine,Lloth'un onayına sahipti. Uğursuz tanrıçası onu kayırmasaydı bile, büyü yeteneği ve hiç yanından ayırmadığı zalim kırbacı ile, Briza tehlikeli bir düşmandı.</p>

      <p class="calibre2">"Kardeşim," diye seslendi Dinin yola çıkmak üzere olan Briza'ya. Briza aniden Dinin'e döndü. Hala kendisiyle konuşmaya cüret etmesine şaşırmıştı.</p>

      <p class="calibre2">"Özürlerimi kabul et," dedi Dinin. Diğer askerlere devam etmelerini işaret ettikten sonra, basit askerlerin Briza ile aralarındaki konuşmayı görmemeleri için arkasını dönerek el şifresini kullanmayı sürdürdü.</p>

      <p class="calibre2">"SiNafay Hun'ett'in aileye katılımından hoşnut değilim," diye açıkladı Dinin.</p>

      <p class="calibre2">Briza'nın dudakları o anlamı belirsiz, tipik gülümsemelerden biriyle kıvrıldı; Dinin bunun bir onaylama mı, yoksa alay mı olduğunu bilemedi. "Kendini Saygıdeğer Malice'in kararlarını sorgulayacak kadar zeki mi sanıyorsun?" diye sordu Briza'nın parmakları.</p>

      <p class="calibre2">"Hayır!" diye işaret etti Dinin vurgulayarak.</p>

      <p class="calibre2">"Saygıdeğer Malice zorunlu olduğu şekilde davranıyor ve kararlan her zaman Do'Urden Evi'nin iyiliği için. Ama Hun'ett'e güvenmiyorum. SiNafay evinin yönetici konsey kararıyla sıcak taş yığınlarına dönüştürülmesini izledi. Kıymetli çocuklarının tümü katledildi; tabii halktan askerlerinin çoğu da. Böylesi bir kaybın ardından, Do'Urden Evi'ne gerçekten sadık kalabilir mi ?"</p>

      <p class="calibre2">"Budala erkek," diye işaret etti Briza yanıt olarak. "Rahibeler sadece Lloth'a sadakat borçlu olduklarını bilirler. Artık SiNafay'ın evi yok, bu yüzden SiNafay da yok. Şimdi o Shi'nayne Do'Urden ve Örümcek Kraliçe'nin buyruğu ile adının gerektirdiği tüm sorumlulukları tamamen kabul edecek."</p>

      <p class="calibre2">"Ona güvenmiyorum," diye yineledi Dinin. "Gerçek Do'Urden'ler olan kız kardeşlerimin de ona yer açmak için hiyerarşide aşağı kaydırıldıklarım görmekten de hoşnut değilim. Shi'nayne Maya'nın altına yerleştirilmeliydi, ya da avamlar arasında barındırılmalıydı."</p>

      <p class="calibre2">Briza tüm yüreği ile katılmasına karşın, Dinin'e bağırdı. "Shi'nayne'nin ailedeki rütbesi seni ilgilendirmez. Bir başka yüce rahibenin katılımıyla, Do'Urden Evi daha da güçlendi. Basit bir erkeğin tüm bilmesi gereken bu!"</p>

      <p class="calibre2">Dinin, Briza'nın mantığını kabul edercesine başını salladı ve dizlerinin üzerinden kalkmadan önce, sağduyulu davranıp kılıcını kınına yerleştirdi. Briza da, aynı şekilde, yılan kırbacını kemerine geri koydu, ancak, gözünün ucuyla güvenilmez yapıdaki kardeşini izlemeyi sürdürdü.</p>

      <p class="calibre2">Dinin şimdi Briza'nın yanında daha dikkatli olacaktı. Biliyordu ki, yaşamı kız kardeşinin yanı başında yürüyebilme becerisine bağlıydı, çünkü Malice bu av devriyelerine Dinin'in yanında Briza'yı yollamayı sürdürecekti. Briza, Do'Urden kızlarının en güçlüsüydü ve Drizzt'i bulup ele geçirme konusunda en büyük şansa sahipti. Şehirde on yıldan uzun zamandır devriye liderliği yapan Dinin de, ev halkı içinde Menzoberranzan'ın ötesindeki dehlizlere en aşina olanlarıydı.</p>

      <p class="calibre2">Dinin berbat talihine omuz silkti ve şehre giden dehlizlerde kız kardeşini izledi. Bir günlük kısa bir molanın ardından yeniden yürüyüşe geçecekler, yeniden Dinin'in gerçekte hiç bulmaya istekli olmadığı, ele geçirilmesi güç ve tehlikeli kardeşlerinin peşine düşeceklerdi.</p>

      <p class="calibre2" style="text-align: center;">***</p>

      <p class="calibre2">Guenhwyvar’ın başı aniden döndü ve iri panter bir pençesi havada, harekete hazır halde, hiç kıpırtısız durdu.</p>

      <p class="calibre2">"Sen de duydun," diye fısıldadı Drizzt, iyice panterin yanına yaklaşarak. "Gel, dostum. Hangi yeni düşman arazimize girdi, görelim."</p>

      <p class="calibre2">Sessizce, çok iyi bildikleri dehlizlerden aşağı seğirttiler. Bir hışırtının yankısı üzerine, Drizzt aniden durdu ve Guenhwyvar da onu izledi. Drizzt bunun bir Karanlıkaltı canavarından değil, bir çizmeden çıktığını biliyord Drizzt bir kırık dökük taş parçası yığınını ve onun diğer tarafındaki geniş çok tabakalı bir mağarayı gösterdi. Guenhwyvar önde, daha iyi bir gözetleme noktası bulabilecekleri o yere çıktılar.</p>

      <p class="calibre2">Sadece birkaç saniye sonra, drow devriyesini gördüler. Yedi kişilik bir gruptu, ancak Drizzt'in ayrıntıları seçemeyeceği kadar uzaktaydılar. Drizzt onları böylesine kolaylıkla duyabilmesine hayret etti, çünkü böyle devriyelerde uç görevi aldığı günleri anımsamıştı. Ne kadar da yalnızlık hissederdi o zamanlar, bir düzineden fazla kara elfin önünde. Deneyimli hareketleri sayesinde tek bir fısıltı çıkarmazlar ve gölgelere öylesine iyi sığınırlardı ki, Drizzt'in keskin gözleri bile onları seçemezdi.</p>

      <p class="calibre2">Fakat şimdi, Drizzt'in dönüştüğü bu avcı, bu ilkel ve içgüdüsel benlik bu grubu kolaylıkla bulmuştu.</p>

      <p class="calibre2">Briza apansız durdu ve gözlerini kapatarak, yer bulma büyüsünün yayılımlarına yoğunlaştı.</p>

      <p class="calibre2">"Ne oldu?" diye sordu Dinin'in parmaklan, Briza ona dönüp baktığında. Briza'nın irkilmiş ve belirgin bir şekilde heyecanlı ifadesi pek çok şeyi açığa vuruyordu.</p>

      <p class="calibre2">"Drizzt mi?" dedi Dinin yüksek sesle. İnanmakta zorlanıyordu.</p>

      <p class="calibre2">"Sessizlik!" diye haykırdı Briza'nın elleri ona. Çevreye göz gezdirdikten sonra, devriyeye kendisini büyük ve tehlikeye açık mağaranın duvarlarının karanlığına doğru izlemelerini işaret etti. Sonra Briza, Dinin'in sorusunu başıyla onayladı. Misyonlarının sonunda tamamlandığından emindi.</p>

      <p class="calibre2">"Drizzt olduğundan emin misin?" diye sordu Dinin'in parmakları. Hissettiği heyecan yüzünden, düşüncelerini ifade edecek kadar kesin hareket etmekte zorlanıyordu. "Belki bir leş yiyicidir.. "</p>

      <p class="calibre2">"Kardeşimizin yaşadığını biliyoruz," diye işaret etti, Briza çarçabuk. "Tersi olsaydı Saygıdeğer Malice artık Lloth'un hoşnutsuzluğunu çekmezdi. Ve eğer Drizzt yaşıyorsa, o halde o nesneyi taşıdığını varsayabiliriz."</p>

      <p class="calibre2">Devriyenin ani saklanma manevrası Drizzt'i şaşırttı. Çıkıntılı kayaların ardındayken grup onu görmüş olamazdı, hem kendi hem de Guenhwyvar'in adımlarının sessizliğine de güveni tamdı. Yine de Drizzt devriyenin kendisinden saklandığından emindi. Bu karşılaşmada bir tuhaflık vardı. Kara elfler Menzoberranzan'ın bu kadar uzağında nadiren görülürlerdi. Belki de Karanlıkaltı'nın vahşiliklerinde hayatta kalmak için gereken paranoyadan başka şey değildir, dedi Drizzt kendi kendine. Yine de, devriye grubunu bu bölgeye getirenin şanstan fazlası olduğundan şüpheleniyordu.</p>

      <p class="calibre2">"Git, Guenhwyvar," diye fısıldadı kediye. "Konuklarımıza bir bak ve bana geri dön." Panter geniş mağarayı çevreleyen gölgelerden koştu. Drizzt taş parçalarına iyice gömülüp dinledi ve bekledi.</p>

      <p class="calibre2">Guenhwyvar sadece bir dakika sonra dönmüştü, ancak, bu Drizzt'e sonsuzluk gibi göründü.</p>

      <p class="calibre2">"Onları tanıdın mı?" diye sordu Drizzt. Kedi taşın üzerini pençesiyle çizdi.</p>

      <p class="calibre2">"Eski devriye grubumuzdan mı?" diye düşündü Drizzt yüksek sesle. "Bir zamanlar yan yana yürüdüğümüz savaşçılar mı?"</p>

      <p class="calibre2">Guenhwyvar emin değil göründü ve belirli hareketler yapmadı.</p>

      <p class="calibre2">"O halde bir Hun'ett," dedi Drizzt, bilmeceyi çözdüğünü düşünerek. Hun'ett Evi, Drizzt'i öldürmeyi deneyen iki Hun'ett büyücüsünün, Alton ve Masoj'un, ölümlerinin intikamını almak üzere sonunda onu aramaya gelmişti. Ya da belki Hun'etiler bir zamanlar Masoj'un sahip olduğu büyülü nesneyi, Guenhwyvar’ı aramaya gelmişlerdi.</p>

      <p class="calibre2">Drizzt düşüncelerinden bir an için sıyrılıp Guenhwyvar'ın tepkisini incelediğinde, tahminlerinin yanlış olduğunu fark etti. Panter ondan bir adım uzaklaşmıştı ve varsayımlar ırmağından rahatsız olmuş görünüyordu.</p>

      <p class="calibre2">"O halde kim?" diye sordu Drizzt. Guenhwyvar arka ayakları üzerinde havaya kalkıp Drizzt'in omuzlarına bastı ve iri pençelerinden biriyle Drizzt'in boyun kesesine dokundu. Drizzt anlamadı. Nesneyi boynundan çıkardı ve içindekileri avucuna döküp, birkaç altın sikke, küçük bir kıymetli taş ve evinin amblemi olan, üzerinde Daermon N'a'shezbaernon'un, Do'Urden Evi'nin, baş harfleri kazılı gümüş bir sembol çıkardı. Drizzt birden Guenhwyvar'in ne anlattığını fark etti.</p>

      <p class="calibre2">"Ailem," diye fısıldadı sertçe. Guenhwyvar ondan geri çekildi ve yeniden taşın üzerini heyecanla pençeledi.</p>

      <p class="calibre2">O an binlerce anı Drizzt'in içinden sel gibi aktı, ancak tümü, iyi ve kötü, onu kaçınılmaz şekilde tek bir olasılığa götürdü: Saygıdeğer Malice, o kader günü Drizzt'in yaptıklarını ne bağışlamış, ne de unutmuştu. Drizzt onu ve Örümcek Kraliçe'nin yasalarını terk etmişti ve Drizzt Örümcek Kraliçe'nin yasalarını, annesini iyi bir durumda bırakmadığını fark edecek kadar iyi biliyordu.</p>

      <p class="calibre2">Drizzt yeniden geniş mağaranın karanlığına baktı. "Gel," dedi Guenhwyvar’ı okşayarak ve dehlizlerden aşağı koştu. Menzoberranzan'ı terk etme kararı acı verici ve belirsiz olmuştu; şimdi Drizzt'in akrabalarıyla karşılaşma ve tüm o şüpheleri, korkuları yeniden yaşama isteği yoktu.</p>

      <p class="calibre2">O ve Guenhwyvar bir saatten fazla koştular, gizli geçitlerden dönüp, bölge dehlizlerinin en karmaşık bölümlerini aştılar. Drizzt bölgeyi çok iyi biliyordu ve az bir çabayla devriye grubunu çok geride bırakabileceğinden emindi.</p>

      <p class="calibre2">Ancak, sonunda, soluklanmak için durduğunda, Drizzt devriyenin hala peşinde olduğunu sezinledi ve şüphelerini onaylamak için Guenhwyvar'a bakması yetti.</p>

      <p class="calibre2">Drizzt o zaman büyüyle izlendiğini anladı; başka açıklaması olamazdı. "Ama nasıl?" diye sordu pantere. "Kardeş olarak bildikleri drow değilim, ne düşüncede, ne görünüşte. Büyülerinin tutunabileceği kadar tanıdık ne sezinliyor olabilirler?" Drizzt çabucak kendine göz atınca, ilk olarak usta işi silahlarını gördü.</p>

      <p class="calibre2">Palalar gerçekten harikuladeydiler, ama Menzoberranzan'daki drow silahlarının çoğunluğu da öyleydi. Üstelik bu kılıçlar Do'Urden Evi'nde bile yapılmamışlardı ve Drizzt'in ailesince benimsenen tasarımlardan biri değillerdi. O halde pelerin mi, diye düşündü. Piwafwi evinin işaretlerinden biriydi ve tek bir ailenin dikiş motifleriyle tasarımlarını taşıyordu.</p>

      <p class="calibre2">Ancak Drizzt'in piwafwisi tanınmayacak ölçüde yıpranıp paralanmıştı ve herhangi bir yer bulma büyüsünün onun Do'Urden Evi'ne ait olduğunu tanıyabileceğine inanmak zordu.</p>

      <p class="calibre2">"Do'Urden Evi'ne ait olmak," diye fısıldadı Drizzt. Guenhwyvar’a baktı ve aniden başını salladı, yanıtı bulmuştu. Yeniden boyun kesesini çıkardı ve Daermon N'a'shezbaernon amblemini aldı. Büyüyle yaratılmıştı ve kendi büyüsüne sahipti. Tek bir eve özgü bir büyü. Sadece Do'Urden Evi'nin bir asilzadesi bunu taşıyabilirdi.</p>

      <p class="calibre2">Drizzt bir an düşündü, sonra amblemi geri koyup, boyun kesesini Guenhrwyvar'ın başına geçirdi. "Avın avcı olma vakti," dedi iri kediye.</p>

      <p class="calibre2">"İzlendiğini biliyor," dedi Dinin'in parlayan elleri, Briza'ya. Briza bu ifadeyi yanıtsız bıraktı. Elbette Drizzt takibin farkındaydı; onlardan kurtulmaya çalıştığı aşikardı. Briza endişelenmedi. Drizzt'in ev amblemi Briza'nın büyüyle genişletilmiş düşüncelerinde belirgin bir yön levhası gibi yanıyordu.</p>

      <p class="calibre2">Ancak, grup geçitteki bir çatala gelince, Briza durdu. İşaret çatalın ilerisinden geliyordu ama hangi yön olduğu kesin değildi. "Sola," diye işaret etti Briza, basit askerlerden üçüne, sonra geri kalan ikisine, "sağa," dedi. Kardeşini geride tuttu ve Dinin'le kendisinin çataldaki pozisyonlarını koruyup, her iki gruba da yedek olacaklarını işaret etti.</p>

      <p class="calibre2">Dağılan devriyenin tepesinde, yüksekte, sarkıtlarla kaplı tavanın gölgelerinde salınan Drizzt kendi kurnazlığına gülümsedi. Devriye onun adımlarına ayak uydurabilirdi, ama Guenhwyvar’ı yakalama şansları hiç yoktu.</p>

      <p class="calibre2">Plan yerine getirilmiş ve kusursuz tamamlanmıştı, çünkü Drizzt'in tek istediği devriyeyi arazisinden iyice uzaklaştırıp, bu umutsuz arayıştan bıktırmaktı. Ancak, Drizzt orada hayalet gibi saklanıp, erkek ve kız kardeşine bakarken, daha fazlasını özlediğini anladı.</p>

      <p class="calibre2">Birkaç saniye geçti ve Drizzt ayrılan askerlerin iyice uzaklaştırıldıklarından emin oldu. Palalarım çekti ve kardeşleri ile bir buluşmanın hiç de fena olmayacağını düşündü.</p>

      <p class="calibre2">"İyice uzaklaşıyor," dedi Briza Dinin'e, kendi sesinden ürkmeden, zira hain kardeşinin uzakta olduğundan emindi. "Büyük bir hızla."</p>

      <p class="calibre2">"Drizzt Karanlıkaltı'nda her zaman hünerliydi," diye yanıtladı Dinin, başını sallayarak. "Zor bir av olacak."</p>

      <p class="calibre2">Briza kişner gibi güldü. "Büyümün etkisi geçmeden çok önce yorulacak. Onu karanlık bir delikte soluksuz bulacağız". Ancak, Briza'nın kendini beğenmiş ifadesi bir saniye sonra, karanlık bir şekil tam kendisiyle Dinin arasına düştüğünde, boş bir hayret ifadesine dönüştü.</p>

      <p class="calibre2">Dinin de tüm olanların şokunu zar zor idrak edebildi. Drizzt'i saniyenin onda birinde gördü, sonra, bir palanın hızla gelen kabzasının kavisini izleyen gözleri şaşılaştı. Dinin külçe gibi yere yığıldı ve zeminin pürüzsüz taşı yanağına yapıştı, ama Dinin bunun farkında değildi.</p>

      <p class="calibre2">Bir eli Dinin'le işini hallederken, Drizzt'in diğer eli bir palanın ucunu Briza'nın gırtlağına dayayarak onu teslim olmaya zorladı. Ancak Briza, Dinin kadar şaşırmamıştı ve bir eli hep kırbacının yakınındaydı. Drizzt'in saldırısından geri kaçtı ve altı yılan başı havaya savrulup, kıvrıldı ve bir açıklık aradı.</p>

      <p class="calibre2">Drizzt, Brizayla yüzleşmek için tamamen döndü ve saldırgan engerekleri uzak tutmak için palalarını savunma hamleleriyle savurdu. Bu ürkütücü kırbaçların ısırığını anımsıyordu; her drow erkeği gibi, o da çocukluğunda bunu defalarca öğrenmişti.</p>

      <p class="calibre2">"Drizzt kardeş," dedi Briza yüksek sesle. Devriyenin kendisini duymasını ve çağrıyı anlamasını umuyordu. "Silahlarını indir. Bu Şekilde olması gerekmiyor."</p>

      <p class="calibre2">Tanıdık sözcüklerin, drow sözcüklerinin sesi Drizzt'i etkisi altına aldı. Onları yeniden duymak ne güzeldi, tek amaca sahip bir avcıdan fazlası olduğunu, yaşamın hayatta kalmaktan fazlası olduğunu anımsamak.</p>

      <p class="calibre2">"Silahlarını indir," dedi Briza yemden, bu kez daha keskin biçimde.</p>

      <p class="calibre2">"Ne-neden buradasınız?" diye kekeledi Drizzt.</p>

      <p class="calibre2">"Elbette senin için, kardeşim," diye yanıtladı Briza, fazlaca nazik bir şekilde. "Sonunda Hun'ett Evi ile savaş sona erdi. Artık eve dönme zamanın geldi."</p>

      <p class="calibre2">Drizzt'in bir parçası ona inanmayı, drow yaşamının kendisini doğduğu şehirden ayrılmaya zorunlu kılan gerçeklerini unutmayı istedi. Drizzt'in bir parçası palaları taş zemine bırakmayı ve önceki yaşamının sığınağına -ve dostluğuna-dönmeyi istedi. Briza'nın gülümsemesi öylesine davetkardı ki.</p>

      <p class="calibre2">Briza, Drizzt'in zayıflayan direncini fark etti. "Eve gel, sevgili Drizzt," dedi yumuşacık. Sözcükleri basit bir büyünün bağlayıcılığını taşıyorlardı. "Sana gereksinim duyuluyor. Şimdi Do'Urden Evi'nin silah ustası sensin."</p>

      <p class="calibre2">Drizzt'in ifadesindeki ani değişim Briza'ya hata ettiğini söyledi. Drizzt'in danışmanı ve en değerli dostu olan Zaknafein, Do'Urden Evi'nin silah ustasıydı ve Örümcek Kraliçe'ye kurban edilmişti. Drizzt bu gerçeği asla unutmayacaktı.</p>

      <p class="calibre2">Aslında, o an, Drizzt evin rahatlığından çok daha fazlasını anımsadı. Geçmiş yaşantısmdaki yanlışları, kendi ilkelerinin ka-bullenemediği kötülüğü çok net anımsadı.</p>

      <p class="calibre2">"Gelmemeliydiniz," dedi Drizzt, bir kükremeyi andıran sesiyle. "Bir daha asla bu tarafa gelmemelisiniz!"</p>

      <p class="calibre2">"Sevgili kardeşim," diye yanıtladı Briza, belirgin hatasını düzeltmekten çok, vakit kazanmak için. Hiç kıpırdamadan durdu. Yüzü o çift taraflı gülümsemesiyle donmuştu.</p>

      <p class="calibre2">Drizzt, Briza'nın drow ölçülerine göre kalın ve dolgun olan dudaklarının ardına baktı. Rahibe konuşmuyordu, ama Drizzt o donuk gülümsemenin ardından dudaklarının kıpırdadığını açıkça görebiliyordu.</p>

      <p class="calibre2">Bir büyü!</p>

      <p class="calibre2">Briza bu tür aldatmacalara her zaman hünerli olmuştu. "Eve dön!" diye haykırdı Drizzt ona ve bir saldırı başlattı.</p>

      <p class="calibre2">Briza hamleden oldukça kolay kaçtı, çünkü vurmak için değil, büyüyü durdurmak için yapılmıştı.</p>

      <p class="calibre2">"Lanet olsun sana, serseri Drizzt," dedi Briza tükürür gibi. Tüm o sahte dostluk gitmişti. "Derhal silahlarım indir, ölümün acısı adına!" yılan kırbacı açık bir tehditle havaya kalktı.</p>

      <p class="calibre2">Drizzt bacaklarım ayırdı. İçindeki avcı meydan okumayı yanıtlamak üzere doğrulurken, eflatun rengi gözlerinde ateşler yandı.</p>

      <p class="calibre2">Briza duraksadı ve kardeşinde ortaya çıkan ani yırtıcılık karşısında geriledi. Önünde duran, sıradan bir drow savaşçısı değildi, bunu şüphe götürmez şekilde biliyordu. Drizzt bundan daha fazla, daha tehlikeli bir şey haline gelmişti.</p>

      <p class="calibre2">Ancak Briza, Lloth'un yüce rahibelerinden biriydi ve drow hiyerarşisinde en tepeye yakındı. Bir erkek tarafından korkutulamazdı.</p>

      <p class="calibre2">"Teslim ol!" diye buyurdu. Drizzt sözlerini anlayamazdı bile, çünkü Briza'nın karşısında duran avcı artık Drizzt Do'Urden değildi. Ölmüş Zaknafein'ın anılarının uyandırdığı vahşi, ilkel savaşçı, sözlerden ve yalanlardan etkilenmezdi.</p>

      <p class="calibre2">Briza'nın kolu aşağı yukarı hareket etti ve kırbacın altı engerek başı en iyi saldırı açılarını elde etmek için kendi iradeleri ile kıvrılıp dönmeye başladılar.</p>

      <p class="calibre2">Avcının palaları fark edilmeyecek kadar hızlı karşılık verdi. Briza palaların şimşek kadar hızlı hareketlerini izleyememişti ve saldırı hamlesi bittiğinde, yılan başlarından hiçbirinin hedefi bulamadıklarını, ancak kırbaca bağlı sadece beş yılan başının kaldığını fark etti.</p>

      <p class="calibre2">Şimdi neredeyse hasmınmkine yakın bir öfkeyle, Briza hasar görmüş silahını sallayarak harekete geçti. Yılanlar, palalar ve zarif drow kol ve bacakları bir ölüm balesiyle birbirlerine dolandılar.</p>

      <p class="calibre2">Bir yılan avcının bacağını ısırarak, damarlarına soğuk bir acı dalgası gönderdi. Bir pala bir diğer aldatıcı saldırıyı alt ederek yılan başlarından birini tam dişlerinin arasından ikiye böldü.</p>

      <p class="calibre2">Bir başka yılan avcıyı ısırdı. Bir başka yılan taş zemine düştü.</p>

      <p class="calibre2">Hasımlar ayrıldılar ve birbirlerini ölçüp biçtiler. Birkaç öfke dolu dakikanın ardından, Briza güçlükle soluyordu, ancak, avcının göğsü kolayca ve ritmik hareketlerle inip kalkıyordu. Briza yaralanmamıştı, ama Drizzt iki kez ısırılmıştı.</p>

      <p class="calibre2">Ancak, avcı acıyı görmezden gelmeyi uzun zaman önce öğrenmişti. Devam etmeye hazır halde durdu ve Briza, şimdi sadece üç başı kalan kırbacıyla, inatla Drizzt'e saldırdı. Hala yerde yatmakla birlikte, duyularını geri kazanmaya başladığı belli olan Dinin'i fark edince, Briza saniyenin onda biri kadar bir zaman için duraksadı. Kardeşi yardımına gelebilir miydi?</p>

      <p class="calibre2">Dinin kıvrıldı ve kalkmaya çabaladı, ancak, bacaklarında kendisini kaldıracak derman bulamadı.</p>

      <p class="calibre2">"Lanet olası," diye gürledi Briza, zehrini Dinin'e yönelterek, ya da Drizzt'e, fark etmiyordu. Örümcek Kraliçe tanrıçasının gücünü çağıran Lloth'un yüce rahibesi tüm kuvveti ile saldırdı.</p>

      <p class="calibre2">Avcının kılıçlarının tek bir çaprazlanmasıyla, üç yılan başı yere düştü.</p>

      <p class="calibre2">"Lanet olsun!" diye haykırdı Briza yemden, bu kez doğrudan Drizzt'e. Kemerindeki topuzu kavrayıp küstah kardeşinin kafasına doğru acımasızca savurdu.</p>

      <p class="calibre2">Çaprazlanan palalar hantal darbeyi hedefini bulmadan çok önce yakaladılar ve avcının ayağı yükselip bir, iki ve üçüncü kez Briza'nın suratına indi.</p>

      <p class="calibre2">Briza geriye sendelerken, gözlerine oturan kan burnundan aşağı akmaya başlamıştı. Kendi kanının bulanıklaştıran ısısının ötesinden kardeşinin bedeninin hatlarını seçti ve umutsuz, geniş kavisli bir darbe savurdu.</p>

      <p class="calibre2">Avcı topuzu savuşturmak için tek palasım kaldırdı ve kılıcı döndürünce, topuz hedefinden uzaklaşırken Briza'nın eli kılıcın zalim kenarından kaydı. Briza ıstırapla haykırdı ve silahını bıraktı.</p>

      <p class="calibre2">Topuz yere, Briza'nın iki parmağının yanına düştü.</p>

      <p class="calibre2">O sırada Dinin, elinde kılıcıyla, Drizzt'in arkasında ayağa kalkmıştı. Tüm öz denetimini kullanan Briza gözlerini Drizzt'e kilitleyerek, avcının dikkatini kendi üzerinde tuttu. Biraz daha oyalayabilseydi...</p>

      <p class="calibre2">Avcı tehlikeyi sezdi ve hızla Dinin'e döndü.</p>

      <p class="calibre2">Kardeşinin eflatun renkli gözlerinde Dinin'in gördüğü tek şey kendi ölümüydü. Kılıcını yere fırlattı ve kollarını göğsünde çaprazlayarak teslim oldu.</p>

      <p class="calibre2">Avcının savurduğu gürlemeyle karışık emir pek anlaşılır değildi, ancak, Dinin bunun anlamını yeterince iyi kavradı ve bacaklarının kendisini taşıyabildiğince hızlı kaçtı.</p>

      <p class="calibre2">Briza da Dinin'i izlemek üzere süzülüvermeye yeltendi, fakat çenesinin altında kilitlenen bir pala onu durdurdu. Kılıç Briza'nın kafasını öylesine geri zorluyordu ki, tüm görebildiği tavanın kara taşlarıydı.</p>

      <p class="calibre2">Briza'nın ve onun uğursuz kırbacının sebep olduğu acı avcının uzuvlarında yanıyordu. Şimdi avcı acıyı ve tehdidi sona erdirecekti. Burası onun arazisiydi.</p>

      <p class="calibre2">Jilet kadar keskin kenarlı palanın işe koyulduğunu hisseden Briza Lloth'a son bir yakarışta bulundu. Ama sonra göz açıp kapayıncaya dek serbest kaldı. Aşağıya bakınca, Drizzt'in iri bir kara panter tarafından yere mıhlandığını gördü. Soru sormakla yakit harcamayan Briza Dinin'in ardından, dehlizlerden aşağı koştu.</p>

      <p class="calibre2">Avcı, Guenhwyvar'dan kurtulup ayakları üzerine sıçradı. "Guenhwyvar!" diye haykırdı, panteri iterek. "Yakala onu! öldür...!"</p>

      <p class="calibre2">Guenhwyvar oturup, geniş geniş esneyerek yanıtladı. Panter tembel bir hareketle, bir pençesini boyun kesesinin bağına taktı ve keseyi yere attı.</p>

      <p class="calibre2">Avcı öfkeden yanıyordu. "Ne yapıyorsun?" diye haykırdı, keseyi yerden kaparken. Guenhwyvar karşına mı geçmişti? Drizzt bir adım geriledi ve palalarını tereddütle kendisi ve panter arasında tuttu. Guenhwyvar hiç kıpırdamadan, orada öylece oturup Drizzt'e baktı.</p>

      <p class="calibre2">Bir an sonra, bir yayın çıtırtısı Drizzt'e yürüttüğü mantığın büyük bir saçmalık olduğunu anlattı. Ok şüphesiz kendisini bulacaktı ama Guenhwyvar aniden atılmış ve bunu engellemişti. Drow zehirinin büyülü bir kediye etkisi yoktu.</p>

      <p class="calibre2">Üç drow savaşçısı çatalın bir yanında, diğer ikisi diğer yanında belirdiler. O zaman, Drizzt'in Briza'dan intikam alma düşünceleri uçup gitti ve Guenhwyvar'ın ardından, son sürat, kıvrılan geçitlere daldı. Yüce rahibeyle büyüsünün rehberliği olmadan, basit savaşçılar Drizzt'i izlemeye teşebbüs bile edemezlerdi.</p>

      <p class="calibre2">Uzun zaman sonra, Drizzt ve Guenhwyvar bir yan geçide saptılar ve durup, izlenip izlenmediklerini dinlediler.</p>

      <p class="calibre2">"Gel," dedi Drizzt ve Dinin'le Briza'nın tehdidinin başarıyla savuşturulduğundan emin, yavaşça ilerlemeye başladı. Guenhwyvar yeniden oturur konuma geçti.</p>

      <p class="calibre2">Drizzt merakla pantere baktı. "Sana gelmeni söyledim," diye gürledi. Guenhwyvar bakışlarını Drizzt'e sabitledi. Bu bakışlar kaçak drow’u suçluluk duygusuna boğmuştu. Sonra kedi kalktı ve yavaşça sahibine doğru yürüdü.</p>

      <p class="calibre2">Guenhwyvar’ın kendisine itaat ettiğini düşünen Drizzt onaylarcasına başını salladı. Döndü ve yeniden yürümeye koyuldu, ancak, panter çevresinde daire çizerek ilerleyişini durdurdu. Guenhwyvar dairesel hareketini sürdürdü ve yavaş yavaş tanıdık sis belirmeye başladı.</p>

      <p class="calibre2">"Ne yapıyorsun?" diye sordu Drizzt.</p>

      <p class="calibre2">Guenhwyvar yavaşlamadı.</p>

      <p class="calibre2">"Seni göndermedim!" diye bağırdı Drizzt, panterin maddi bedeni yok olmaya başlarken. Drizzt çılgın gibi dönüp, birşeylerden tutmaya çabaladı.</p>

      <p class="calibre2">"Seni göndermedim!" diye haykırdı yeniden, çaresizce.</p>

      <p class="calibre2">Guenhwyvar gitmişti.</p>

      <p class="calibre2">Drizzt'in barınağı olan mağaraya uzun bir yürüyüş mesafesi vardı. Guenhwyvar'in o en son görüntüsü Drizzt'in her adımını izledi, kedinin yuvarlak gözleri sırtından ayrılmadı. Drizzt Guenhwyvar'ın kendisini yargıladığını şüphe götürmez şekilde fark etmişti. Körlemesine bir öfke içerisinde, neredeyse kız kardeşini öldürüyordu. Eğer Guenhwyvar üzerine atlamamış olsaydı, kesinlikle Briza'yı katledecekti.</p>

      <p class="calibre2">Sonunda, Drizzt yatak odası vazifesi gören küçük taş hücreye süründü.</p>

      <p class="calibre2">Düşünceleri de onunla beraber geldi. On yıl önce Drizzt, Masoj Hun'ett'i öldürmüştü ve o zaman bir daha asla drow öldürmemeye and içmişti. Drizzt için, verdiği söz ilkelerinin temeliydi, onu böylesine çok şeyden vazgeçmeye zorlayan ilkelerinin.</p>

      <p class="calibre2">Guenhwyvar olmasaydı, Drizzt bugün kesinlikle sözünden dönecekti. O vakit, geride bıraktığı kara elflerden ne farkı kalacaktı.</p>

      <p class="calibre2">Drizzt kardeşleriyle olan karşılaşmada açıkça galip gelmişti ve Briza'dan -ve Saygıdeğer Malice'in yollayacağı diğer bütün <span style="text-indent: 19.85pt; font-size: 1em;">düşmanlardan- saklanabileceğinden emindi. Ama o ufak hücrede yalnızken, Drizzt kendisine büyük ıstırap veren bir şey fark etti.</span></p>

      <p class="calibre2">Kendisinden saklanamazdı.</p>

      <p class="calibre2"></p>
    </div>

    <h2 id="sigil_toc_id_5">4</h2>

    <div class="s">
      <p class="calibre2"><span class="none9">Avcıdan Kaçış</span></p>

      <p class="calibre2">Sonraki birkaç gün boyunca günlük yaşamı sürdürürken, Drizzt yaptıklarını hiç düşünmedi. Hayatta kalacaktı, biliyordu. Avcı için başka türlüsü olamazdı. Ancak hayatta kalmanın artan bedeli Drizzt Do'Urden'in yüreğinde derin ve ahenksiz bir his bırakmıştı.</p>

      <p class="calibre2">Günün tekdüze işleri acıyı uzak tutsa da, günün sonunda Drizzt kendini korunmasız buluyordu. Kardeşleriyle karşılaşması peşini bırakmadı, düşüncelerinde öylesine canlıydı ki, sanki her gece yeniden yaşanıyordu. Kaçınılmaz bir şekilde, Drizzt korkmuş, yalnız ve düşüncelerindeki canavar tarafından yutulmuş gibi uyanıyordu. Ne kadar göz kamaştırıcı olursa olsun, hiçbir kılıç oyununun onları altedemeyeceğini biliyordu ve bilgi çaresizliğim arttırıyordu.</p>

      <p class="calibre2">Drizzt annesinin kendisini ele geçirip cezalandırma arayışlarını sürdürmesinden korkmuyordu. Böyle olacağını hiçbir şüpheye yer kalmayacak şekilde, kesin olarak biliyordu. Burası onun dünyasıydı, Menzoberranzan'ın dönüp dolaşan bulvarlarından çok farklıydı ve şehirde yaşayan drowların anlayamayacağı kuralları vardı. Bu vahşilikte Drizzt, Saygıdeğer Malice'in göndereceği her düşmana karşı hayatta kalacağından emindi.</p>

      <p class="calibre2">Drizzt kendini Briza'ya karşı yaptıklarının ezici suçluluğundan kurtarmayı da başarmıştı. Tehlikeli karşılaşmayı zorla meydana getiren kardeşleriydi ve bir büyü yapmaya çalışarak çarpışmayı başlatan da Briza'ydı. Yine de, Drizzt davranışlarının yarattığı, kişiliği ile ilgili sorulara yanıt bulmak için uzun günler harcayacağının farkındaydı.</p>

      <p class="calibre2">Üzerine empoze edilen katı koşullar yüzünden mi bu vahşi ve acımasız avcıya dönüşmüştü? Yoksa bu avcı Drizzt'in hep olduğu Varlığın bir ifadesi miydi? Bunlar Drizzt'in kolayca yanıtlayabileceği sorular değillerdi, ancak, şu an, düşünceleri arasında en önemli yeri de işgal etmiyorlardı.</p>

      <p class="calibre2">Drizzt'in karşılaşma ile ilgili zihninden uzaklaştıramadığı şey kardeşlerinin sesleri, anlayabildiği ve yanıtlayabildiği sözcüklerin melodisiydi. Briza ve Dinin'le o birkaç dakikaya ait anıları içinde, en açık anımsadığı, darbeler değil, sözcüklerdi. Drizzt onlara umutsuzca sarıldı, zihninde onları tekrar tekrar dinledi ve solup gidecekleri günden ürktü. O zaman, sözcükleri anımsayabilmesine rağmen, artık onları duyamayacaktı.</p>

      <p class="calibre2">Yeniden yapayalnız olacaktı.</p>

      <p class="calibre2">Drizzt, Guenhwyvar ondan ayrıldıktan sonra oniks heykelciği ilk kez olarak cebinden çıkardı. Nesneyi önüne, yere bıraktı ve panteri son çağırdığından beri kaç gün geçtiğini anlamak için duvardaki çentiklere baktı. Birden, Drizzt bu yaklaşımın anlamsızlığını fark etti. Duvara en son ne zaman çentik atmıştı? Üstelik işaretlemenin ne anlamı vardı? Her uyku döneminin ardından, görev gibi çentik atsa bile, sayının doğruluğundan nasıl emin olabilirdi?</p>

      <p class="calibre2">"Bu, o diğer dünyaya ait bir şey," diye mırıldandı, ağıt yakar gibi. Kendi iddiasını inkar eder gibi, hançerini duvara doğru kaldırdı.</p>

      <p class="calibre2">"Ne fark eder?" diye sordu Drizzt yanıt beklemeden ve hançeri yere bıraktı. Hançerin taşa çarparken çıkardığı çınlama Drizzt'in omurgasına ürperti saldı; sanki teslimiyetinin işareti olan bir çan gibiydi.</p>

      <p class="calibre2">Soluğu hızlandı. Abanoz renkli alnında ter tanecikleri birikirken, elleri aniden buz kesti. Çevresindeki her şey, mağarasının duvarları, onu yıllardır Karanlıkaltı'nın saldırgan tehlikelerine karşı koruyan taş duvarlar şimdi üstüne geliyorlardı. Çatlaklarda ve kaya şekillerinde pis pis sırıtan suratlar hayal etti. Onunla alay ediyor, ona gülüyor, inatçı gururunu küçük görüyorlardı.</p>

      <p class="calibre2">Kaçmak için döndü, ama bir taşa takılıp yere düştü. Bu sırada bir dizi sıyrılmış ve parçalanmış piwafwisinde bir delik daha açmıştı. Takıldığı taşa dönüp bakarken, Drizzt ne dizini ne pelerinini umursuyordu. Bir başka gerçek üzerine saldırmış ve zihnini bulandırmıştı.</p>

      <p class="calibre2">Avcı tökezlemişti. On yıldan daha uzun zamandır ilk kez, avcı tökezlemişti.</p>

      <p class="calibre2">"Guenhwyvar!" diye haykırdı Drizzt çılgın gibi. "Gel bana! Lütfen, Guenhwyvar!"</p>

      <p class="calibre2">Panterin yanıt verip vermeyeceğini bilmiyordu. Pek dostça olmayan ayrılışlarının ardından Drizzt, Guenhwyvar'ın bir daha yanında yürüyeceğinden emin olamazdı. Drizzt heykelciğe doğru sürünürken, her inç, umutsuzluğunun zayıflığında, yorucu bir dövüş gibi görünüyordu.</p>

      <p class="calibre2">Sonra dönüp duran sis belirdi. Panter sahibini terk edemezdi, dostu olan drowa uzun süre kırgın kalamazdı.</p>

      <p class="calibre2">Şekillenen sisi taş duvardaki uğursuz düşleri örtmek için kullanan Drizzt rahatladı. Kısa süre sonra, Guenhwyvar yanı başında oturuyor ve rahatça koca patilerinden birini yalıyordu. Drizzt bakışlarını panterin yuvarlak gözlerine kilitledi ve orada kırgınlık görmedi. Bu sadece Guenhwyvar'dı, dostu ve kurtuluşu.</p>

      <p class="calibre2">Drizzt bacaklarını altında toplayıp, kediye uzandı ve panterin kaslı boynunu sımsıkı ve umutsuz bir kucaklamayla sardı. Guenhwyvar sarılışı yanıtsız kabullendi ve sadece pençesini yalamayı sürdürmesine yetecek kadar gevşetmek için kıpırdandı. Eğer kedi, diğer dünyaya ait zekası ile, o kucaklamanın önemini anladıysa bile, hiçbir dış belirti göstermedi.</p>

      <p class="calibre2">Sonraki günlerde Drizzt durmak yorulmak bilmedi. Sürekli hareket edip, barınağını çevreleyen dehlizlerde koşturdu. Sürekli kendisine Saygıdeğer Malice'in onu izlediğini anımsatıyordu. Savunmasındaki herhangi bir deliğe göz yumamazdı.</p>

      <p class="calibre2">Yüreğinin derinliklerinde, tüm mantığının ötesinde, Drizzt hareketlerinin ardında yatan gerçeği biliyordu. Devriye gezmeyi kendine bahane edebilirdi, ama aslında kaçıyordu. Küçük mağarasının seslerinden ve duvarlarından kaçıyordu. Drizzt Do'Urden'den avcıya geri koşuyordu.</p>

      <p class="calibre2">Yavaş yavaş, rotası daha da genişledi ve sık sık, günler boyunca, aralıksız, mağarasından uzak kalır oldu. Gizliden gizliye, güçlü bir düşmanla karşılaşmayı ümit ediyordu. İlkel benliğine duyduğu gereksinimi hatırlatacak elle tutulur bir şeye, onu tamamıyla içgüdüsel hayatta kalma duygusuna döndürecek korkunç bir canavarla savaşmaya ihtiyacı vardı.</p>

      <p class="calibre2">Bir gün, bunun yerine bulduğu, uzaklardan duvara vurulan ritmik, ölçülü kazma darbelerinin titreşimleri oldu.</p>

      <p class="calibre2">Drizzt arkasındaki duvara yaslandı ve dikkatle bir sonraki adımını düşündü. Sesin kendisini nereye götüreceğini biliyordu;</p>

      <p class="calibre2">kayıp rothelarım ararken gezindiği, birkaç hafta önce svirfneblin madenci ekibine rastladığı aynı dehlizlerdeydi. O an, Drizzt bunu kendine itiraf edemedi, ama bu bölgeye yeniden gelmesi basit bir rastlantı değildi. Bilinçaltı onu svirfneblin çekiçlerinin tıkırtısını duymaya ve daha da fazlası, deep gnomeların kahkaha ve sohbetini dinlemeye getirmişti.</p>

      <p class="calibre2">Tüm ağırlığı ile bir duvara yaslanmış olan Drizzt şimdi gerçekten berbat haldeydi. Svirfneblin madencileri gözetlemeye gitmenin kendisine daha fazla işkence edeceğini biliyordu; seslerini duymak kendisini yalnızlık acılarına karşı daha dirençsiz kılacaktı. Deep gnomelar sonunda şehirlerine geri dönecekler ve Drizzt bir kez daha bomboş ve yalnız kalacaktı.</p>

      <p class="calibre2">Ancak Drizzt tıkırtıları duymaya gelmişti ve şimdi bu sesler, taşta titreşimler yaparken, görmezden gelinemeyecek kadar büyük bir çekim gücüyle Drizzt'i çağırıyorlardı. Sağduyusu kendisini o sese doğru çeken dürtüyle savaştı, ancak, bu bölgeye ilk adımlarını attığında zaten kararını vermişti. Ahmaklığı için kendi kendisine çıkıştı, reddedercesine başını salladı. Tüm bilinç üstü mantığına karşın, bacakları hareket ediyor, onu tıkırdayan kazmaların ritmik sesine doğru götürüyorlardı.</p>

      <p class="calibre2">Drizzt svirfneblin ekibinin tepesindeki yüksek bir çıkıntıdan aşağıya bakarken, tetikte bekleyen avcı içgüdüleri madencilerin yakınında durmaya karşı çıkıyordu. Ama Drizzt ayrılmadı. Ölçebildiği kadarıyla, pek çok gün boyunca, deep gnome madencilerin yakınında kalıp sohbetlerinin bir kısmını yakaladı ve onları çalışırken ya da eğlenirken izledi.</p>

      <p class="calibre2">Madencilerin katarlarını yüklemeye başladıkları o kaçınılmaz gün geldiğinde, Drizzt ahmaklığının derinliğini anladı. Deep gnomelara gelmekle zayıflık etmişti; varoluşunun zalim gerçekliğini yadsımıştı. Şimdi karanlık ve boş kovuğuna geri dönmek zorunda kalacak, son birkaç günün anılan yüzünden daha fazla yalnızlık çekecekti.</p>

      <p class="calibre2">Katarlar dehlizler boyunca svirfneblin şehrine doğru ilerleyip gözden kayboldular. Drizzt barınağa doğru ilk adımlarını attı; hızlı akan ırmağı ve içinde Myconid'lerin yaşadığı mantar korusunu barındıran o yosun kaplı mağaraya.</p>

      <p class="calibre2">Geriye kalan yüzlerce yıllık yaşamı boyunca, Drizzt Do'Urden o yeri bir daha görmeyecekti.</p>

      <p class="calibre2">Daha sonra yönünün ne zaman değiştiğini anımsamayacaktı, ilinçli verilmiş bir karar değildi. Birşeyler onu çekmişti-maden cevheri dolu vagonların sürekli gürültüsü belki-ve Drizzt yapmaya niyetli olduğu şeyi sadece Blingdenstone'un heybetli dış kapılarının gümbürtüsünü duyduğunda fark etti.</p>

      <p class="calibre2">"Guenhwyvar," diye fısıldadı Drizzt heykelciğe ve kendi sesinin rahatsız edici yüksek tonundan irkildi. Ancak, geniş merdivenlerdeki svirfneblin muhafızlar kendi aralarında bir sohbete dalmışlardı ve Drizzt oldukça güvendeydi.</p>

      <p class="calibre2">Gri sis heykelciğin etrafında döndü ve panter sahibinin çağrısına geldi.</p>

      <p class="calibre2">Guenhwyvar'ın kulakları düzleşmişti ve panter bu tanımadığı ortamı anlamaya çalışarak, tedbirli bir şekilde çevreyi kokladı.</p>

      <p class="calibre2">Drizzt derin bir soluk aldı ve sözcükler ağzından zorla döküldü. "Sana hoşçakal demek istedim, dostum," diye fısıldadı. Guenhwyvar kulaklarını dikti ve çabucak Drizzt'i incelerken, kedinin parlak sarı gözlerinin bebekleri önce büyüyüp, sonra yeniden küçüldü.</p>

      <p class="calibre2">"Her ihtimale karşı..." diye sürdürdü Drizzt. "Artık orada yaşayamam, Guenhwyvar. Yaşama anlam katan her şeyi kaybediyor olduğumdan korkuyorum." Yeniden omzunun üzerinden Blingdenstone'a çıkan merdivenlere baktı. "Ve bence bu, yaşamımdan daha değerli. Anlayabiliyor musun, Guenhwyvar? Daha fazlasına ihtiyacım var, sadece hayatta kalmaktan daha fazlasına. Dönüştüğüm bu yaratığın vahşi dürtülerinden daha fazlasıyla tanımlanan bir yaşama gereksinimim var."</p>

      <p class="calibre2">Drizzt geçidin taş duvarına yaslandı. Sözcükleri çok mantıklı ve basit görünüyordu, ancak biliyordu ki, deep gnome şehrine çıkan her basamak, cesaretinin ve inançlarının mahkemesi olacaktı. Blingdenstone'un ulu kapılarının dışındaki çıkıntıda durduğu .günü anımsadı. Çok istemesine karşın Drizzt, deep gnomeların peşinden içeri girememişti. Kapılardan içeri, deepgnome şehrine koşmayı düşündüğünde, bedeni onu kavrayıp tutan gerçek bir felce uğramıştı.</p>

      <p class="calibre2">"Beni nadiren yargıladın, dostum," dedi Drizzt pantere. "Ve yargıladığın zaman hep adildin. Anlayabiliyor musun, Guenhwyvar? Önümüzdeki birkaç dakika içerisinde, birbirimizi ebediyen kaybedebiliriz. Bunu neden yaptığımı anlayabiliyor musun?"</p>

      <p class="calibre2">Guenhwyvar, Drizzt'in yanına yaklaştı ve kocaman kedi başını drowun bacaklarına sürttü."Dostum," diye fısıldadı Drizzt, kedinin kulağına. "Cesaretimi kaybetmeden geri git şimdi. Yuvana git ve yeniden buluşmamızı ümit et."</p>

      <p class="calibre2">Guenhwyvar itaatle geri döndü ve heykelciğe ilerledi. Bu kez dönüşüm, Drizzt'e fazla hızlı göründü, sonra geride sadece ve sadece heykelcik kaldı. Drizzt onu yerden aldı ve baktı. Yeniden önündeki rizikoyu düşündü. Sonra, kendisini bu kadar uzağa getiren aynı bilinçaltı gereksinimlerin dürtüsüyle, merdivenlere seğirtti ve çıkmaya başladı. Yukarıda, deep gnomeların sohbeti kesilmişti; belli ki muhafızlar birinin yada birşeyin yaklaşmakta olduğunu sezmişlerdi.</p>

      <p class="calibre2"></p>

      <p class="calibre2">Ama bir drow elf merdivenin tepesine ve şehirlerinin kapıları önündeki düzlüğe çıktığında, svirfneblin muhafızlarının şaşkınlığı hiç de anlatılabilecek gibi değildi.</p>

      <p class="calibre2">Drizzt kollarını göğsünde çaprazladı. Bu, drow elflerinin bir ateşkes sinyali olarak algıladıkları savunmasız bir hareketti. Drizzt svirfneblinlerin harekete aşina olduklarını sadece umut edebilirdi, çünkü yalnızca görüntüsü bile muhafızların cesaretini kırmıştı. Küçük düzlükte birbirlerine çarparak koşuştururken, bir kısmı şehrin kapılarını korumak için seğirtti. Diğerleri Drizzt'i silah uçlarından oluşan çemberin içine aldılar. Geri kalanlar ise çılgın gibi merdivenlerden aşağı koşup, bu drow elfin tüm bir drow savaş grubunun ilki olup olmadığını görmeye çalıştılar.</p>

      <p class="calibre2">Bir svirfneblin, muhafız destek kuvvetinin başı ve ne olduğunu anlamaya çalıştığı belli olan bir svirfneblin, Drizzt'e bir dizi sert emirler haykırdı. Drizzt çaresizce omuz silkti ve çevresindeki yarım düzine deep gnome bu zararsız hareket üzerine ihtiyatla bir adım geri sıçradı.</p>

      <p class="calibre2">Svirfneblin, bu kez daha yüksek sesle, yeniden konuştu ve son derece keskin uçlu demir mızrağını Drizzt'e doğru dürttü. Drizzt bu yabancı lisanı anlayıp yanıt veremedi. Son derece yavaş ve rahatça görünür şekilde bir elini karnından kaydırıp kemer tokasına koydu. Kara elfin her hareketini izleyen deep gnome liderinin elleri silahının sapını sıkıca kavradılar.</p>

      <p class="calibre2">Drizzt'in bileğinin hafif bir hareketi tokayı serbest kıldı ve palaları gürültüyle taş zemine çarptılar.</p>

      <p class="calibre2">Svirfneblinler hep beraber sıçradılar, sonra kendilerini çabucak toparlayıp, Drizzt'in üzerine geldiler. Grup liderinin tek bir sözü üzerine, muhafızlardan ikisi silahlarını bırakıp, davetsiz konuğu pek de nazik olmayan tam bir aramadan geçirdiler. Çizmesine sakladığı hançeri bulduklarında, Drizzt irkildi. Silahı unuttuğu ve en başında açıkça ortaya çıkarmadığı için budala olduğunu düşündü.</p>

      <p class="calibre2">Bir an sonra, svirfneblinlerden birisi Drizzt'in piwafwisinin en derin cebine uzanıp, oniks heykelciği çıkardığında, Drizzt daha da irkildi.</p>

      <p class="calibre2">Drizzt içgüdüsel bir hareketle pantere uzandı. Yüzünde yalvarır bir ifade vardı.</p>

      <p class="calibre2">Çabalarının karşılığını bir mızrağın ters tarafı olarak aldı. Deep gnomelar şeytani bir ırk değillerdi, ama kara elflere hiç sevgi beslemezlerdi.</p>

      <p class="calibre2">Svirfneblinler Karanlıkaltı'nda uzun yüzyıllar boyunca pek az dost, ama pek çok düşmanla yaşamışlardı ve drow elflerini her zaman önde gelen düşmanları olarak bilmişlerdi. Blingdenstone denen tarihi şehrin kuruluşundan beri, Karanlıkaltırım vahşi bölgelerin de öldürülen svirfneblinlerin çoğu drow silahlarıyla katledilmişlerdi.</p>

      <p class="calibre2">Şimdi, açıklanamaz bir şekilde, bu aynı kara elflerden biri şehir kapılarına dek gelmiş ve silahlarını gönüllü olarak teslim etmişti.</p>

      <p class="calibre2">Deep gnomelar Drizzt'in ellerini arkasında sıkıca bağladılar ve muhafızlardan dördü Drizzt'in tehdit içeren en ufak hareketinde kullanmaya hazır oldukları silahlarının uçlarını drowun üzerinde tuttular. Diğer muhafızlar merdivenlerdeki arayışlarından geri dönmüş, yakınlarda hiçbir yerde başka drow elfi olmadığını rapor etmişlerdi. Yine de liderleri şüpheci tutumunu sürdürdü ve değişik stratejik pozisyonlara muhafızlar yerleştirdikten sonra şehrin kapılarında bekleyen iki deep gnomea işaret etti.</p>

      <p class="calibre2">Devasa kapılar aralandı ve Drizzt içeri sokuldu. O korku ve heyecan dolu saniyelerde tek umabildiği, avcıyı Karanlıkaltı'nın vahşiliklerinde bırakmış olmaktı.</p>

      <p class="calibre2"></p>
    </div>

    <h2 id="sigil_toc_id_6">5</h2>

    <div class="s">
      <p class="calibre2"><span class="none9">Uğursuz ve Müttefik</span></p>

      <p class="calibre2">Öfkeden kudurmuş annesinin önünde dikilmek için acelesi olmayan Dinin, Do'Urden Evi'nin mabedinin giriş odasına doğru ağır ağır yürüdü. Saygıdeğer Malice onu çağırmıştı ve bu çağrıyı reddedemezdi. Vierna'yla Maya'yı kendisi gibi düşünceli bir halde süslemeli kapıların ötesindeki koridorda buldu.</p>

      <p class="calibre2">"Neler oluyor?" diye sordu Dinin kız kardeşlerine, sessiz el şifresini kullanarak.</p>

      <p class="calibre2">"Saygıdeğer Malice bütün gün Briza ve Shi'nayne ile birlikteydi," diye yanıtladı Vierna'nın elleri.</p>

      <p class="calibre2">"Drizzt'i aramak üzere yeni bir keşif planlamak için," diye işaret etti Dinin gönülsüzce. Kuşkusuz bu tür planlara dahil edileceği düşüncesinden hoşlanmamıştı.</p>

      <p class="calibre2">İki dişi, erkek kardeşlerinin kibirli kaş çatışını kaçırmadılar.</p>

      <p class="calibre2">"Gerçekten o kadar korkunç muydu?" diye sordu Maya.</p>

      <p class="calibre2">"Briza bu konuda pek az şey söyleyecektir."</p>

      <p class="calibre2">"Kesilen parmakları ve kopan kırbacı çok şey açıklıyor," diye işaret etti Vierna, suratında acı bir gülümseme ile. Do'Urden Evi'ndeki diğer bütün kardeşler gibi, Vierna da en büyük kız kardeşine karşı pek az sevgi besliyordu.</p>

      <p class="calibre2">Drizzt'le karşılaşmalarını anımsayınca, Dinin'in yüzüne onaylamayan bir gülümseme yayıldı. "Aramızda yaşarken erkek kardeşimizin yiğitliğine tanık oldunuz," diye yanıtladı Dinin'ın elleri. "Şehrin dışında yaşadığı yıllarda, becerileri on kat gelişmiş."</p>

      <p class="calibre2">"Nasıl görünüyordu?"diye sordu Drizzt'in hayatta kalma becerisi açıkça ilgisini çeken Vierna. Devriye Drizzt'în yaşadığı haberiyle döndüğünden beri, Vierna gizliden gizliye küçük kardeşini yeniden görebilmeyi ümit ediyordu. Söylenenlere göre aynı babadan geliyorlardı ve Vierna Drizzt'e, Malice'in onun için hissettikleri düşünülürse, akıllıca olmayacak kadar sempati duyuyordu.</p>

      <p class="calibre2">Vierna'nın heyecanlı ifadesini fark edince ve Drizzt'in ellerinde uğradığı aşağılanmayı anımsayınca, Dinin Vierna'ya kaş çattı. "Korkma, sevgili kız kardeşim," dedi Dinin'in elleri çabucak. "Eğer Malice vahşiliklere bu kez seni gönderirse, ki öyle olacağını sanıyorum, görmeyi dilediğin Drizzt'in hepsini ve daha da fazlasını göreceksin!" Sözlerini bitirirken, Dinin vurgulamak için ellerini birbirine kenetledi ve iki dişinin arasından yürüyüp giriş odasının kapısından geçti.</p>

      <p class="calibre2">"Erkek kardeşiniz nasıl kapı vurulacağını unutmuş," dedi Saygıdeğer Malice, iki yanında duran Briza ve Shi'nayne'ye.</p>

      <p class="calibre2">Tahtın önünde diz çökmekte olan Rizzen, Dinin'i görmek için omzunun üzerinden baktı.</p>

      <p class="calibre2">"Sana gözlerini kaldırman için izin vermedim!" diye haykırdı Malice, efendiye. Yumruğunu muhteşem tahtının koluna indirdi ve Rizzen korkuyla karnının üzerine düştü. Malice'in sonraki sözcükleri bir büyünün kudretini taşıyorlardı.</p>

      <p class="calibre2">"Sürün!" diye buyurdu Malice ve Rizzen ayaklarına doğru süründü.</p>

      <p class="calibre2">Malice ellerini erkeğe uzatırken hep Dinin'e baktı. Büyük oğul annesinin amacını kaçırmamıştı.</p>

      <p class="calibre2">"Öp," dedi Malice, Rizzen'e ve Rizzen uzatılmış ele hemen öpücükler kondurmaya başladı. "Kalk," dedi Malice üçüncü buyruğunda.</p>

      <p class="calibre2">Saygıdeğer Ana suratının tam ortasına yumruğu indirmeden önce Rizzen ayaklarının üzerinde yarım doğrulmuştu ve külçe gibi taş zemine düştü.</p>

      <p class="calibre2">"Eğer kıpırdarsan seni öldürürüm," diye söz verdi Malice ve bundan hiç şüphesi olmayan Rizzen hiç kıpırdamadan öylece kaldı.</p>

      <p class="calibre2">Dinin sergilenen gösterinin Rizzen'den çok, kendi yararına olduğunu biliyordu. Malice hala gözünü kırpmadan onu izliyordu.</p>

      <p class="calibre2">"Beni başarısızlığa uğrattın," dedi Malice sonunda. Dinin azarlanmayı tartışmasız kabul etti ve Malice sertçe Briza'ya dönene dek, soluk almaya bile cüret etmedi.</p>

      <p class="calibre2">"Ve sen!" diye bağırdı Malice. "Yanında eğitimli altı drow savaşçısıyla sen, bir yüce rahibe, Drizzt'i bana geri getiremedin."</p>

      <p class="calibre2">Briza, Malice'in büyüyle eline geri yerleştirdiği zayıflamış parmaklarını sıkıp gevşetti.</p>

      <p class="calibre2">"Yediye karşı bir,"dedi Malice öfkeyle, "ve koşarak buraya dönüp kader öyküleri anlatıyorsunuz!"</p>

      <p class="calibre2">"Ben onu getireceğim, Saygıdeğer Ana," diye vaat etti <span style="text-indent: 19.85pt; font-size: 1em;">Shi'nayne'nin yanındaki yerini almakta olan Maya. Malice Vierna'ya baktı, ancak, ikinci kız böylesine büyük iddialarda bulunmak için daha isteksizdi.</span></p>

      <p class="calibre2">"Cesurca konuşuyorsun," dedi Dinin, Maya'ya. Birden, Malice'in hayret ve kızgınlık dolu bakışı, konuşmasının yeri olmadığını sertçe anımsatırcasına Dinin'e döndü.</p>

      <p class="calibre2">Ancak Briza derhal Dinin'in düşüncelerini tamamladı. "Fazla cesurca," diye gürledi. Bunun üzerine, Malice'in bakışları ona döndü, ancak, Briza Örümcek Kraliçe'nin onayına sahip bir yüce rahibeydi ve dilediği gibi konuşma hakkı vardı. "Genç kardeşimiz hakkında hiçbir şey bilmiyorsun," dedi Briza, Maya'ya olduğu kadar Malice'e de konuşarak.</p>

      <p class="calibre2">"O sadece bir erkek," diye itiraz etti Maya. "Ben olsam-"</p>

      <p class="calibre2">"Sen olsan öldürülürdün!" diye haykırdı Briza. "Aptalca sözcüklerini ve boş vaatlerini kendine sakla, en genç kız kardeşim. Menzoberranzan'ın ötesindeki dehlizlerde, Drizzt seni çok zorlanmadan gebertirdi."</p>

      <p class="calibre2">Malice hepsini dikkatle dinledi. Drizzt'le karşılaşma öyküsünü Briza'dan defalarca dinlemişti ve en büyük kızının cesaret ve gücünü Briza'nın yalan söylemediğini anlayacak kadar iyi biliyordu.</p>

      <p class="calibre2">Briza ile herhangi bir düşmanlık istemeyen Maya bu yüzleşmeden çekindi.</p>

      <p class="calibre2">"Onu yenebilir misin," diye sordu Malice Briza'ya, "şimdi neye dönüştüğünü anladığına göre?"</p>

      <p class="calibre2">Briza yanıt olarak yaralanmış elini yeniden gerdi. Yerine geri konan parmaklarını tam olarak kullanma becerisini kazanana dek pek çok hafta geçmesi gerekecekti.</p>

      <p class="calibre2">"Ya da sen?" diye sordu Briza'nın maksatlı hareketini son bir yanıt olarak alan Malice, Dinin'e.</p>

      <p class="calibre2">Değişken mizaçlı annesine ne yanıt vereceğini bilemeyen Dinin huzursuzca kıpırdandı. Gerçek onu Malice'le karşı karşıya getirebilirdi, ancak, bir yalan kesinlikle kendini dehlizlerde kardeşi ile karşı karşıya bulmasına yol açardı.</p>

      <p class="calibre2">"Bana doğruyu söyle!" diye kükredi Malice. "Yeniden gözüme girebilmek için tekrar Drizzt'in peşine düşmek istiyor musun?"</p>

      <p class="calibre2">"Ben... " diye kekeledi Dinin, sonra savunmaya geçerek gözlerini indirdi. Malice'in, vereceği yanıt üzerinde bir arama büyüsü yaptığını fark etmişti. Malice yalan söylemeye çalıştığını anlayaçaktı. "Hayır," dedi Dinin dümdüz. "Onayını kaybetmek pahasına bile olsa, Saygıdeğer Ana, yeniden Drizzt'in peşinden gitmeyi istemiyorum."</p>

      <p class="calibre2">Maya ve Vierna -hatta Shi'nayne bile- bu dürüst yanıt üzerine hayretle irkildiler. Hiçbir şeyin bir Saygıdeğer Ananın gazabından daha kötü olamayacağını düşünüyorlardı. Ancak Briza onaylayarak başını salladı, çünkü kendisi de Drizzt'te görmesine yetecek kadarını görmüştü. Malice kızının hareketinin önemini kaçırmadı.</p>

      <p class="calibre2">"Affını dilerim, Saygıdeğer Ana," diye sürdürdü Dinin, yaratmış olduğu kötü duyguları umutsuzca düzeltmeye çabalayarak. "Drizzt'i dövüşte gördüm. Beni kolayca yere indirdiki hiçbir düşmanın asla bunu yapamayacağına inanırdım. Briza'yı da açıkça alt etti ve Briza'nın da yenildiğini hiç görmemiştim! Yeniden kardeşimin peşine düşmek istemiyorum çünkü sonucun seni daha fazla öfkelendireceğinden ve Do'UrdenEvi'ne daha fazla dert getireceğinden korkuyorum."</p>

      <p class="calibre2">"Korkuyor musun?" diye sordu Malice sinsice.</p>

      <p class="calibre2">Dinin başını salladı. "Ve seni sadece yeniden düş kırıklığına uğratacağımı biliyorum, Saygıdeğer Ana. Ev dediği dehlizlerde, Drizzt benim becerilerimin ötesinde. Onu yenmeyi hayal bile edemem."</p>

      <p class="calibre2">"Böylesi bir korkaklığı bir erkekte kabul edebilirim," dedi Malice soğuk soğuk. Başka çaresi olmayan Dinin bu hakareti metanetle kabullendi.</p>

      <p class="calibre2">"Ama sen Lloth'un yüce rahibelerinden birisin!" diyerek Briza'ya sataştı Malice. "Avare bir erkek kesinlikle Örümcek Kraliçe'nin sana bahşettiği güçlerin üstünde olamaz!"</p>

      <p class="calibre2">"Dinin'in sözlerine kulak ver, Saygıdeğer Ana," diye yanıtladı Briza. "Lloth senin yanında!" diye bağırdı Shi'nayne ona.</p>

      <p class="calibre2">"Ama Drizzt, Örümcek Kraliçe'nin ötesinde," diye tersledi Briza. "Korkarım Dinin doğru söylüyor, hepimiz için. Drizzt'i orada yakalayamayız. Bizim sadece birer yabancı olduğumuz Karanlıkaltı'nın vahşilikleri onun bölgesi."</p>

      <p class="calibre2">"O zaman, ne yapacağız?" diye söylendi Maya.</p>

      <p class="calibre2">Malice tahtına geri yaslandı ve sivri çenesini avucuna dayadı. Dinin'i bir tehdidin ağırlığıyla iknaya çalışmıştı, ancak o yine de Drizzt'in ardından gitmeye gönüllü olmamıştı. Hırslı ve kudretli Briza, Do'Urden Evi ve Saygıdeğer Malice'in tersine Lloth'un onayına sahipken bile, kıymetli kırbacı ve bir elinin parmakları olmaksızın geri dönmüştü.</p>

      <p class="calibre2">"Jarlaxle ve adamları?" diye önerdi Vierna, annesinin ikilemini görerek. "Bregan D'aerthe uzun zamandır işimize yaradı."</p>

      <p class="calibre2">"Paralı askerlerin lideri kabul etmeyecektir," diye yanıtladı Malice, çünkü lejyoneri bu girişim için bundan yıllar önce kiralamaya çalışmıştı.</p>

      <p class="calibre2"><span style="text-indent: 19.85pt; font-size: 1em;">"Bregan D'aerthe'nin her üyesi Jarlaxle'ın kararlarına bağlı kalır ve sahip olduğumuz tüm zenginlik bile onu baştan çıkarmayacaktır. Jarlaxle'ın Saygıdeğer Baenre'nin kesin buyrukları altında olduğundan şüpheleniyorum.Drizzt bizim sorunumuz ve Örümcek Kraliçe tarafından bu sorunu düzeltmekle görevlendirildik."</span></p>

      <p class="calibre2">"Eğer gitmemi emredersen giderim," dedi Dinin. "Sadece seni düş kırıklığına uğratmaktan korkuyorum, Saygıdeğer Ana. Ne Drizzt'in kılıçlarından, ne de sana hizmet ederken gelebilecek ölümün kendisinden değil." Dinin annesinin kasvetli ruh halini, kendisim yeniden Drizzt'in peşinden göndermeye niyeti olmadığını anlayacak kadar iyi okumuştu ve kendisine hiç bir şeye mal olmadığında böylesine cömert olmasının akıllıca olduğunu düşündü.</p>

      <p class="calibre2">"Sana teşekkür ederim, oğlum" dedi Malice ona, gülümseyerek. Dinin her üç kız kardeşinin de kendisine baktığını fark edince, gülmesini kesmek zorunda kaldı. "Şimdi git," diye sürdürdü Malice küçümseyerek ve Dinin'in neşesini çaldı. "Bir erkeği ilgilendirmeyen işlerimiz var."</p>

      <p class="calibre2">Dinin eğilerek selam verdi ve kapıya seğirtti. Kız kardeşleri, Malice'in Dinin'in adımlarındaki gururu nasıl kolayca çaldığını fark etmişlerdi.</p>

      <p class="calibre2">"Söylediklerini anımsayacağım," dedi inanmaz bir ifade kullanan Malice, güç oyunundan ve sessiz alkışlardan keyif alarak. Dinin eli süslemeli kapının kolunda duraladı. "Bir gün bana sadakatini kanıtlayacaksın, şüphen olmasın."</p>

      <p class="calibre2">Beş yüce rahibenin tümü, kapıdan hızla çıkan Dinin'in ardından kahkahayı bastılar.</p>

      <p class="calibre2">Yerdeki Rizzen kendini oldukça tehlikeli bir ikilemin içinde buldu. Malice özetle erkeklerin odada kalmaya hakları olmadığını söyleyerek Dinin'i yollamıştı. Fakat Rizzen'e kıpırdama izni vermemişti. Bir saniye içinde fırlamaya hazır halde, ayaklarını ve parmaklarını taş zemine yapıştırdı.</p>

      <p class="calibre2">"Sen hala burada mısın?" diye haykırdı Malice ona. Rizzen kapıya doğru şimşek gibi atıldı.</p>

      <p class="calibre2">"Dur!" diye bağırdı Malice ve sözcükleri yine bir büyü ile güçlendirilmişti.</p>

      <p class="calibre2">Rizzen kendi iradesi dışında ve Saygıdeğer Malice'in büyüsüne direnemeyerek, aniden durdu.</p>

      <p class="calibre2">"Sana kıpırdama izni vermedim!" diye haykırdı Malice arkasından. "Ama-" diyerek karşı çıkmaya yeltendi Rizzen.</p>

      <p class="calibre2">"Götürün onu!" diye buyurdu Malice iki genç kızına ve Vierna ile Maya atılıp Rizzen'i yaka paça kavradılar.</p>

      <p class="calibre2">"Zindana atın onu," diye buyurdu Malice. "Sağ bırakın. Sonra ona ihtiyacımız olacak."</p>

      <p class="calibre2">Vierna ve Maya tir tir titreyen erkeği giriş odasından çekip çıkardılar. Rizzen herhangi bir direniş göstermeye cesaret edemedi.</p>

      <p class="calibre2">"Bir planın var," dedi Shi'nayne, Malice'e. Hun'ett Evi'nin Saygıdeğer Anası SiNafay iken, en yeni Do'Urden, her harekette bir amaç görmeyi öğrenmişti. Bir Saygıdeğer Ananın vazifelerini iyi biliyordu ve Malice'in aslında yanlış hiçbir şey yapmamış olan Rizzen'e patlayışının gerçek bir öfkeden çok, hesaplanmış bir plan olduğunu anlamıştı.</p>

      <p class="calibre2">"Değerlendirmene katılıyorum," dedi Malice, Briza'ya. "Drizzt bizi aştı."</p>

      <p class="calibre2">"Ama Saygıdeğer Baenre'nin kendi sözleriyle, başarısız olmamak zorundayız," diye anımsattı Briza annesine. "Yönetici konseydeki koltuğun, ne pahasına olursa olsun güçlendirilmeli."</p>

      <p class="calibre2">"Başarısız olmayacağız," dedi Shi'nayne Briza'ya, Malice'i süzerek. Shi'nayne konuşurken, Malice'in suratına bir başka inanmaz bakış yerleşti. "Do'Urden Evi'ne karşı on yıl süren savaşta," dedi, "Saygıdeğer Malice'in yöntemlerini öğrendim. Anneniz Drizzt'i yakalamanın bir yolunu bulacak." 'Anne'sinin yayılan gülümsemesini fark ederek duraksadı. "Ya da, belki çoktan bir yolunu buldu bile?"</p>

      <p class="calibre2">"Göreceğiz," dedi Malice keyifle. Eski rakibinin saygı ilanı ile kendine güveni artmıştı. "Göreceğiz."</p>

      <p class="calibre2">Do'Urden Evi'nin iki yüzden fazla avamı, heyecanla, olacakların dedikodusunu yapıp, ulu mabedin çevresinde dolanıp duruyorlardı. Avam halk bu kutsal yere nadiren kabul edilirlerdi; sadece kutsal günlerinde veya bir savaş öncesi gerçekleşen toplu yakarışlarda. Ancak, yaklaşan bir savaş beklentisi içinde değillerdi ve drow takviminde bugün kutsal bir gün de değildi.</p>

      <p class="calibre2">Endişeli ve heyecanlı Dinin Do'Urden kalabalık içinde gezinerek kara elfleri yükseltilmiş merkezi platformu çevreleyen koltuk sıralarına yerleştiriyordu. Yalnızca bir erkek olarak, Dinin sunaktaki törende yer alamazdı ve Saygıdeğer Malice ona planlarından hiç bahsetmemişti. Ancak, Malice'in kendisine verdiği talimatlardan, Dinin bugünkü olayların sonuçlarının ailesinin geleceği için kritik olduğunu anlamıştı. Kendisi koro lideriydi; sürekli olarak topluluk içinde dolaşacak ve onları Örümcek Kraliçe'ye uygun dizeleri söylemeleri için yönlendirecekti.</p>

      <p class="calibre2">Dinin bu rolü daha önce sık sık üstlenmişti, ancak bu kez, Saygıdeğer Malice, eğer tek bir ses yanlış çıkarsa, Dinin'in yaşamının elinden alınacağı yönünde onu uyarmıştı. Do'Urden Evi'nin büyük oğlunu rahatsız eden bir diğer gerçek daha vardı. Normalde, mabet görevlerinde evin diğer soylu erkeği de kendisine katılırdı, Malice'in şimdiki eşi. Tüm ailenin mabedin giriş odasında toplandıkları günden beri, Rizzen ortada görünmemişti. Dinin, Rizzen'in evin patronu olarak hükümranlığının pek yakında hazin bir şekilde son bulacağından şüpheleniyordu. Saygıdeğer Malice'in önceki eşlerini Lloth'a verdiği bir sır değildi.</p>

      <p class="calibre2">Tüm avam halk oturduğunda, büyülü kızıl ışıklar bütün odada yumuşak bir tonla parlamaya başladılar. Aydınlanma, bir araya toplanmış kara elflerin çift amaçlı gözlerini kızıl ötesi spektrumdan ışığın dünyasına rahatça geçirmelerine izin vererek, yavaş yavaş arttı.</p>

      <p class="calibre2">Koltukların altlarından yayılan sisli buhar zemini kucakladı ve kıvrılarak yükseldi. Dinin kalabalığa alçak sesli bir ilahi söyleterek Saygıdeğer Malice'e çağrıda bulundu.</p>

      <p class="calibre2">Malice odanın kubbeli tavanının tepesinde belirdi. Kolları iki yana açılmıştı ve örümcek işlemeli kaftanının katları büyülü bir esintiyle dalgalanıyordu. Ağır ağır inerken, topluluğu izlemek -ve Saygıdeğer Anaları olan ihtişamı görmelerine izin vermek- için tam daireler çizerek döndü.</p>

      <p class="calibre2">Malice merkezi platforma indiğinde, Briza ve Shi'nayne aynı şekilde süzülerek tavanda belirdiler. Platforma indiler ve yerlerini aldılar; Briza örümcek şeklindeki sunak masasının yanındaki üzeri örtülü sandığın yanına, Shi'nayne de Saygıdeğer Malice'in arkasına geçti.</p>

      <p class="calibre2">Malice ellerini çırptı ve mırıltı birdenbire kesildi. Merkezi platformu çevreleyen sekiz mangal kükreyerek canlandı. Alevlerin parlaklığı, kızıl, sisle kaplı parıltı içindeki drow gözleri için daha az acı vericiydi.</p>

      <p class="calibre2">"Girin, kızlarım!" diye haykırdı Malice ve tüm başlar mabedin ana kapısına döndü. Vierna ve Maya, beraberlerindeki hantal ve uyuşturulduğu belli olan Rizzen'i aralarına alıp destekleyerek ve arkalarında havada süzülen bir tabut olduğu halde içeri girdiler.</p>

      <p class="calibre2">Diğerlerinin arasında, Dinin bunun tuhaf bir düzenleme olduğunu düşündü. Rizzen'in kurban edileceğini varsayabilirdi, ancak, daha önce törene bir tabut getirildiğini hiç duymamıştı.</p>

      <p class="calibre2">Genç Do'Urden kızları merkezi platforma çıktılar ve çabucak Rizzen'i sunak masasına bağladılar. Shi'nayne havada süzülen tabutu durdurdu ve Briza'nın karşısındaki yere götürdü.</p>

      <p class="calibre2">"Hizmetkarı çağırın!" diye haykırdı Malice ve Dinin derhal topluluğu istenen ilahiye yönlendirdi. Mangallar daha yükseğe kükrediler; Malice ve diğer yüce rahibeler kalabalığı çağrının anahtar sözcüklerinden oluşan büyü ile arttırılmış haykırışlarla harekete geçirdiler. Nereden geldiği belli olmayan ani bir rüzgar çıktı ve sisi çılgın bir dansla hareketlendirdi.</p>

      <p class="calibre2">Sekiz mangalın hepsinin alevleri Malice ve diğerlerinin üzerinde yükseldi ve yuvarlak platformun merkezinin üzerinde azgın bir patlamayla bir araya geldi. Mangallar tek bir patlamayla bir kez kabarıp, son alevlerini çağrı için fırlattılar, sonra inip bir ateş topu şeklinde bir araya geldiler ve bir tek alev kaidesi oldular.</p>

      <p class="calibre2">Kaide ışık demetine dönüşüp, alevler kaybolana dek yavaş yavaş soğurken, avam drowlar soluklarını tuttular ama ilahiye devam ettiler. Alevlerin yerinde dokungaçlı bir yaratık duruyordu. Bir drow elften daha uzundu ve uzayıp sarkmış yüz hatlarıyla yarı erimiş bir mumu andırıyordu. Belki din kitaplarındaki çizimler haricinde pek az avam drow daha önce bunu görmüştü, ancak tüm kalabalık yaratığı tanıdı. Orada bulunanların tümü, o an, o toplantının önemini yeterince iyi anlamışlardı, çünkü hiçbir drow Lloth'un kişisel hizmetkarı olan bir yochlolun varlığının önemini kaçıramazdı.</p>

      <p class="calibre2">"Selamlar, hizmetkar," dedi Malice yüksek sesle. "Daermon N'a'shezbaernon varlığınla kutsandı."</p>

      <p class="calibre2">Do'Urden Evi'nin böylesi bir çağrı düzenlediğine şaşıran yochlol uzun süre kalabalığı inceledi. Saygıdeğer Malice Lloth'un desteğine sahip değildi.</p>

      <p class="calibre2">Telepatik soruyu sadece yüce rahibeler hissetti. Neden beni çağırmaya cüret ettiniz?</p>

      <p class="calibre2">"Hatalarımızı düzeltmek için!" diye haykırdı Malice yüksek sesle ve tüm topluluğu gergin bir anın içine çekerek. "Yeniden Hanımının desteğini kazanmak için, varlığımızın tek amacı olan o destek için!" Malice sertçe Dinin'e baktı ve Dinin doğru şarkıya başladı; Örümcek Kraliçe'ye en yüce methiye şarkısı.</p>

      <p class="calibre2">Gösterinden memnun kaldım, Saygıdeğer Malice, diye geldi yochlolun düşünceleri, bu kez sadece Malice'e yönelerek. Ancak, biliyorsun ki, bu toplantı tehlikeli durumuna yardım edecek bir şey yapmıyor!</p>

      <p class="calibre2">Bu sadece başlangıç, diye yanıtladı Malice zihniyle, hizmetkarın her düşüncesini okuyabileceğinden emin bir şekilde. Bunu bilmek Saygıdeğer Anayı rahatlattı, çünkü yeniden Lloth'un onayını kazanma arzusunun içten olduğuna inanıyordu. En genç oğlum Örümcek Kraliçe'ye yanlış yaptı. Yaptıklarını ödemeli.</p>

      <p class="calibre2">Telepatik sohbetin dışında bırakılan diğer yüce rahibeler Lloth'a söylenen şarkıya katıldılar.</p>

      <p class="calibre2">Drizzt Do'Urden yaşıyor, diye anımsattı yochlol, Malice'e. Ve senin nezaretin altında değil.</p>

      <p class="calibre2">Bu pek yakında düzeltilecek, vaadinde bulundu Malice.</p>

      <p class="calibre2">Benden ne diliyorsun?</p>

      <p class="calibre2">"Zin-carla!" diye haykırdı Malice, yüksek sesle.</p>

      <p class="calibre2">Cesur istek üzerine bir an donup kalan yochlol geriye doğru sallandı. Planının başarısız olmamasında kararlı olan Malice geri çekilmedi. Çevresinde diğer rahibeler soluklarını tutmuşlardı. Zafer ya da felaketin üzerlerine çökmek üzere olduğunun tamamen farkındaydılar.</p>

      <p class="calibre2">Bu bizim en büyük armağanımız, dedi yochlolun düşünceleri, Örümcek Kraliçe'nin onayına sahip Saygıdeğer Analara bile nadiren verilir. Ve onu hoşnut kılmamış olan sen Zin-carla istemeye cüret mi ediyorsun?</p>

      <p class="calibre2">Bu doğru ve uygun, diye yanıtladı Malice. Sonra ailesinin desteğine gereksinim duyarak, yüksek sesle haykırdı: "En genç oğlum tuttuğu yolun ahmaklığını ve edindiği düşmanların <span style="text-indent: 19.85pt; font-size: 1em;">kudretini öğrensin. Lloth'un korkunç ihtişamına tanık olsun ki, dizlerinin üzerine çöküp af dilensin!" Malice yeniden telepatik sohbete döndü. İşte o vakit ölümcül hayalet, Drizzt'in yüreğine kılıcı saplayacak!</span></p>

      <p class="calibre2">Yochlol kendi varoluş aleminden öneri almak üzere kendi içine gömüldüğünde, yaratığın gözleri boş bakmaya başladı. Yochlolun düşünceleri geri gelmeden önce, Saygıdeğer Malice'e ve sessiz kalabalığa acı veren uzun dakikalar geçti. "Ceset yanınızda mı?"</p>

      <p class="calibre2">Malice Maya ile Vierna'ya işaret etti ve ikisi tabuta koşup, taş kapağı kaldırdılar. Dinin o zaman kutunun Rizzen için getirilmediğini, içinin zaten dolu olduğunu anladı. Tabuttan hareket edeni bir ceset çıktı ve Malice'in yanına doğru yalpaladı. Berbat şekilde bozulmuştu ve pek çok yeri tamamen çürümüştü, ancak Dinin ve büyük mabette bulunan diğerlerinin çoğunluğu onu derhal tanıdılar; Zaknafein Do'Urden, efsanevi silah ustası.</p>

      <p class="calibre2">Zin-carla, diye sordu yochlol, ve böylece Örümcek Kraliçe'ye verdiğin silah ustası, en genç oğlunun hatalarını düzeltecek mi?</p>

      <p class="calibre2">Bu doğru, diye yanıtladı Malice. Yochlolun, tıpkı beklediği gibi, hoşnut kaldığını sezmişti. Drizzt'in eğitmeni Zaknafein Drizzt'i mahveden günahkar tavırlarının ortaya çıkmasına yardım etmişti. Kaos tanrıçası Lloth ironilerden keyif alırdı ve bu aynı Zaknafein'ın cellat olarak hizmet etmesi onu kaçınılmaz şekilde hoşnut kılacaktı. Zin-carla büyük bir kurban gerektirir, diye talepte bulundu yochlolun düşünceleri. Yaratık, üzerinde etrafta olup bitenden habersiz yatan Rizzen'in bulunduğu örümcek şeklindeki masaya baktı. Eğer bu tür yaratıklar surat asabiliyorlarsa, böylesi acınası bir kurban karşısında yochlolun suratı asılmış gibi göründü. Sonra yaratık Saygıdeğer Malice'e geri döndü ve onun düşüncelerini okudu.</p>

      <p class="calibre2">Devam et, dedi yochlol, aniden çok ilgilenerek. Malice kollarını kaldırarak, Lloth'a yeni bir ilahi söylemeye başladı. Malice işaret edince Shi'nayne, Briza'nın yanındaki sandığa yürüdü ve Do'Urden Evi'nin en değerli eşyası olan tören hançerini aldı. En yeni 'kız kardeşi'nin, örümcek kabzasının altından sekiz ağızlı bıçağın uzandığı hançeri tuttuğunu görünce, Briza irkildi. Yüzyıllardır tören hançerini Örümcek Kraliçe'ye sunulan armağanların yüreğine saplamak Briza'nın görevi olmuştu. Briza'nın öfkesini sezinleyen Shi'nayne, ondan uzaklaşırken, Briza'ya sırıttı. Masanın yanında, Rizzen'in tepesinde <span style="text-indent: 19.85pt; font-size: 1em;">Malice'e katıldı ve hançeri kaderi çizilen efendinin yüreği üzerine kaldırdı.</span></p>

      <p class="calibre2">Malice onu durdurmak için ellerini kavradı. "Bu kez ben yapmalıyım," diye açıkladı Malice, Shi'nayne'yi düş kırıklığına uğratarak. Shi'nayne omzunun üzerinden dönüp bakınca, Briza'nın aynı sırıtışın on katını iade ettiğini gördü.</p>

      <p class="calibre2">Malice şarkı bitene kadar bekledi ve tek başına gereken ilahiyi söylemeye başladığında, tüm kalabalık kati bir sessizliğe büründü. "Takken breş duis breş," diye başladı, her iki eliyle ölümcül aletin sapını sıkarken.</p>

      <p class="calibre2">Bir an sonra, Malice'in ilahisi sonuna yaklaştı ve hançer havaya yükseldi. Tüm ev halkı gerilmişti, o coşku anını, kötü Örümcek Kraliçe'ye barbarca sunuşu bekliyorlardı.</p>

      <p class="calibre2">Hançer indi, ancak, Malice silahı birden yana çevirerek Rizzen yerine Shi'nayne'nin, en nefret ettiği rakibi Saygıdeğer SiNafay Hun'ett'in yüreğine daldırdı.</p>

      <p class="calibre2">"Hayır!" dedi SiNafay soluksuz, ama iş işten geçmişti. Sekiz örümcek bacağı yüreğini kavramıştı. SiNafay konuşmaya, kendini iyileştirecek bir büyü mırıldanmaya veya Malice'e lanet okumaya çalıştı, ancak ağzından sadece kan çıktı. Son soluklarını verip, Rizzen'in üzerine yıkıldı.</p>

      <p class="calibre2">Malice hançeri SiNafay Hun'ett'in göğsünden beraberinde düşmanın yüreği ile söküp alırken, tüm ev halkı hayret ve neşe çığlıklarıyla ayaklandı.</p>

      <p class="calibre2">"Şeytanca!" diye haykırdı Briza kargaşanın üzerinden, çünkü o bile Malice'in planlarını bilmiyordu. Briza bir kez daha Do'Urden Evi'nin en büyük kızı olmuş, o en çok arzuladığı onurlu konuma geri dönmüştü.</p>

      <p class="calibre2">Şeytanca! diye yankılandı yochlolun düşünceleri, Malice'in zihninde. Hoşnut kaldığımızı bil.</p>

      <p class="calibre2">Dehşetli sahnenin ardında, hareketli ceset gevşekçe yere yığıldı. Malice hizmetkara baktı ve anladı. "Zaknafein'ı masaya koyun! Çabuk!" diye buyurdu genç kızlarına. Vierna ve Maya koşuştular ve Rizzen'le SiNafay'ı kaba saba kaldırıp, yerlerine Zaknafein'ın bedenini yerleştirdiler.</p>

      <p class="calibre2">Briza da harekete geçti ve bu an için özenle hazırlanmış bir sürü merhem kavanozunu dikkatle sıraya dizdi. Saygıdeğer Malice'in şehirdeki en iyi merhem hazırlayıcısı olarak şöhreti bu çabayla sınanacaktı.</p>

      <p class="calibre2">Malice yochlola baktı. "Zin-carla?" diye sordu yüksek sesle.</p>

      <p class="calibre2">Lloth'un onayını geri kazanmadın! diye geldi telepatik yanıt. Öylesine güçlüydü ki, Malice dizlerinin üzerine düştü. Artan basınç yüzünden patlayacağını sandığı kafasını kavradı.</p>

      <p class="calibre2">Acı yavaş yavaş hafifledi. Ancak, bugün Örümcek Kraliçe'yi hoşnut kıldın, Malice Do'Urden, diye açıkladı yochlol. Ve günahkar oğlun için planladıklarının uygun olduğuna karar verildi. Zin-carla bahşedildi, ama bunun en son şansın olduğunu bil, Saygıdeğer Malice Do'Urden! En büyük korkuların, başarısızlığın getireceği sonuçların gerçeğine yaklaşamaz bile!</p>

      <p class="calibre2">Yochlol, Do'Urden Evi'nin mabedini sallayan patlayıcı bir ateş topu içinde yok oldu. Topluluk, uğursuz tanrıçanın yalın kudreti karşısında, daha da büyük bir çılgınlıkla ayaklandı ve Dinin onları Lloth için bir ilahiye yönlendirdi.</p>

      <p class="calibre2">"On hafta!" diye son kez haykırdı hizmetkar. Öyle kudretli bir ses çıkmıştı ki, sıradan drowlar kulaklarını kapatarak iki büklüm yere çöktüler.</p>

      <p class="calibre2">Ve böylece on hafta, yani Menzoberranzan'ın saat kulesi Narbondel'in yetmiş çevrimi boyunca, tüm Do'Urden Evi ulu mabette bir araya geldi. Malice ve kızları büyülü merhemler ve güçlü büyü karışımları ile Zaknafein'ın cesedi üzerinde çalışırlarken, Dinin ve Rizzen sıradan drowları Örümcek Kraliçe için söylenen ilahilere yönlendirdiler.</p>

      <p class="calibre2">Bir cesedin hareketlendirilmesi bir rahibe için basit bir büyüydü, ancak Zin-carla bunun çok ötesinde bir şeydi. Ortaya çıkan yaratık bir ölümcül hayalet, yaşayan bir ölü, hayattayken sahip olduğu becerilerin bahsedildiği ve Lloth'un atadığı Saygıdeğer Ana tarafından kontrol edilen yaşayan bir ölü idi. Bu Lloth'un armağanlarının en kıymetlisiydi. Nadiren talep edilir ve daha da nadir bahsedilirdi, çünkü Zin-carla, yani ruhu bedene döndürmek, aslında riskli bir uygulamaydı. Yaşayan ölünün arzu edilen becerileri ile istenmeyen anı ve duyguları, ancak büyüyü yapan rahibelerin yalın irade güçleri ile birbirinden ayrı tutulabilirdi. Bilinç ve kontrolün sınırları, bir yüce rahibeden istenen zihinsel disiplin düşünüldüğünde bile, üzerinde yürünecek ince bir çizgiydi. Dahası, Lloth Zin-carla'yı sadece belirli görevlerin tamamlanması için bahşederdi ve o ince disiplin çizgisinde tökezlemek kaçınılmaz bir biçimde başarısızlıkla sonuçlanırdı.</p>

      <p class="calibre2">Başarısızlık söz konusu olduğunda, Lloth bağışlayıcı değildi.</p>

      <p class="calibre2"></p>
    </div>

    <h2 id="sigil_toc_id_7">6</h2>

    <div class="s">
      <p class="calibre2"><span class="none9">Blingdenstone</span></p>

      <p class="calibre2">Blingdenstone, Drizzt'in şimdiye dek gördüğü her şeyden farklıydı. Svirfneblin muhafızları onu devasa taş ve demir kapılardan paldır küldür içeri soktuklarında, daha küçük olacağını ummasına rağmen, Menzoberranzan'dan değişik bir görüntü beklememişti. Beklentileri gerçeklerden ancak bu kadar uzak olabilirdi.</p>

      <p class="calibre2">Menzoberranzan tek bir büyük mağaraya yayılmışken, Blingdenstone alçak dehlizlerle birbirine bağlanan mağara dizilerinden oluşuyordu. Kompleksin en büyük mağarası, demir kapıların hemen ardındaki, Drizzt'in girdiği ilk bölümdü. Burada şehir muhafızları oturuyordu ve mağara yalnızca savunma amaçlı tasarlanmış ve şekillendirilmişti. Düzinelerce kademe ve bu sayının iki katı kadar düzgün merdiven yükselip alçalıyordu.Bu sayede, bir saldırgan, bir muhafızdan sadece on ayak ötede olsa bile, saldırabileceği mesafeye gelene dek pek çok kademeye tırmanıp inmesi gerekecekti. Yürüyüş yolları kusursuzca üst üste dizilmiş taşlardan oluşan alçak duvarlarla belirlenmişti ve işgalci bir orduyu acı verecek kadar uzun süre mağaranın açıklık bölgelerinde denetim altında tutabilecek daha kalın ve yüksek duvarların çevresin de kıvrılıyorlardı.</p>

      <p class="calibre2">Düzinelerce svirfneblin, bir drow elfinin kapılardan içeri sokulduğu fısıltılarım doğrulamak için görev yerlerine koşuşturmaktaydılar. Her gözetleme noktasından Drizzt'e bakıyorlardı ve Drizzt ifadelerinin merak mı, yoksa nefret mi yansıttığından emin olamadı. Her iki durumda da, deep gnomelar Drizzt'in kalkışacağı herhangi bir şeye karşı kesinlikle hazırlıklıydılar; her biri kargı ya da ağır yaylarını sımsıkı kavrayıp kaldırmış bekliyorlardı.</p>

      <p class="calibre2">Svirfneblinler, daima belirlenmiş yürüyüş yollarından ilerleyerek ve daima yakınlarda birçok deep gnome muhafızı olduğu halde, indikleri kadar merdiven çıkarak, Drizzt'i mağaranın içinden geçirdiler. Patika döndü ve alçaldı, sonra çabucak yükseldi ve pek çok kereler kendi kendisiyle kesişti. Drizzt yönünü sadece mağaranın en alçak kademelerinden bile görünebilen tavanı izleyerek kestirebiliyordu. Drow içinden sırıttı ama eğer ortalıkta hiç deep gnome askeri olmasa bile, işgalci bir ordunun bu mağarada sadece yolunu bulmaya çalışarak saatler harcayacağı düşüncesinden doğan gülümsemesini dışa vurmaya cüret etmedi.</p>

      <p class="calibre2">Deep gnomeların tek sıra halinde ilerlemek, Drizzt'inse her adımda eğilmek zorunda kaldığı alçak ve dar bir koridorun sonunda, topluluk şehir merkezine girdi. İlk mağaradan daha geniş, ama onun kadar uzun olmayan bu bölüm de kademeliydi, ancak kademelerin sayısı çok daha azdı. Dört bir taraftaki duvarlarda düzinelerce mağara girişi sıralanmıştı ve pek çok bölgede ateşler yanıyordu. Bu, Karanlıkaltı'nda nadir rastlanan bir görüntüydü, zira yakıt kolay bulunmuyordu. Blingdenstone Karanlıkaltı standartlarına göre aydınlık ve sıcaktı ama her iki bakımdan da rahatsız edici değildi.</p>

      <p class="calibre2">İçinde bulunduğu açmaza karşın, etrafında günlük işlerini yerine getiren svirfneblinleri izlerken, Drizzt kendini huzurlu hissetti. Meraklı bakışlar üzerine çevrildi, ancak çok uzun kalmadı, zira Blingdenstone'un deep gnomeları çalışkan bir halktı ve boş boş durup izlemeye pek vakitleri yoktu.</p>

      <p class="calibre2">Drizzt yine açıkça belirlenmiş yollardan yürütüldü. Şehir merkezindeki yollar, giriş mağarasındakiler kadar dolambaçlı ve zor değillerdi. Burada yollar engebesiz ve dümdüz uzanıyor ve hepsi belirgin bir şekilde büyük ve merkezi bir taş binaya ulaşıyordu.</p>

      <p class="calibre2">Drizzt'e eşlik eden grubun lideri, bu merkezi yapının önündeki, mızrak tutan iki muhafızla konuşmak üzere ileri seğirtti. Muhafızlardan biri hızla içeri dalarken, diğeri demir kapıyı devriye grubu ve tutsakları için açık tuttu. Şehre girdiklerinden beri ilk kez aciliyet içinde hareket eden svirfneblinler, Drizzt'i çapı sekiz ayaktan daha büyük olmayan ve rahatsızlık verecek kadar alçak tavanlı bir oda da sonlanan bir dizi dönemeçli koridordan hızla geçirdiler. Tek bir taş koltuk dışında, oda boştu. Oraya oturtulur oturtulmaz, Drizzt bunun amacını kavradı. Koltuğa demir kelepçeler takılmıştı ve Drizzt her ekleminden sıkıca bağlandı. Svirfneblinler fazla nazik değillerdi, ancak, bileğininin çevresindeki zincir katlanıp etini sıkıştırınca Drizzt'in irkilmesi üzerine, deep gnomelardan birisi kelepçeyi çabucak açıp yeniden, sıkıca fakat düzgünce kapattı.</p>
    </div>

    <div class="s">
      <p class="calibre2">Drizzt'i karanlık ve boş odada tek başına bıraktılar. Taş kapı boğuk ve nihai bir gürültüyle kapandı ve Drizzt kapının ötesinden ses duyamaz oldu.</p>
    </div>

    <div class="s">
      <p class="calibre2">Saatler geçti.</p>

      <p class="calibre2">Drizzt sıkı kelepçelerde bir boşluk arayarak kaslarını esnetti. Bir elini hafifçe kıpırdatıp çekti ve sadece bileğini sıyıran demirin verdiği acı, yapmakta olduğu şeyi fark etmesini sağladı. Yeniden avcıya dönüşüyordu, hayatta kalmak için hareket ediyor ve sadece kaçmayı arzuluyordu.</p>

      <p class="calibre2">"Hayır!" diye haykırdı Drizzt. Her bir kasını gererek yeniden mantığının denetimine girmeye zorladı. Benliğinde avcı bu kadar mı büyük bir yer edinmişti? Drizzt buraya isteyerek gelmişti ve şimdiye dek karşılaşma umduğundan iyi gelişmişti. Şimdi umutsuz tavırların sırası değildi fakat avcı Drizzt'in mantıklı kararlarını reddedecek kadar güçlü müydü?</p>

      <p class="calibre2">Drizzt bu soruları yanıtlamaya vakit bulamadı, çünkü bir saniye sonra, taş kapı hızla açıldı ve yedi tane -suratlarındaki olağan dışı kırışıklığa bakılırsa- yaşlıca svirfneblinden oluşan bir grup içeri girdi ve taş koltuğun çevresine dizildi. Drizzt bu grubun apaçık görünen önemini fark etmişti çünkü muhafızlar mithril halkalı deri ceketler giyerken, bu deep gnomelar değerli kumaştan kaftanlar giyiyorlardı. Drizzt'i yakından inceleyip, anlaşılmaz lisanlarında konuşarak, telaşlı telaşlı dolaştılar.</p>

      <p class="calibre2">Bir svirfneblin Drizzt'in boyun kesesinden alınmış olan ev amblemini kaldırdı ve</p>

      <p class="calibre2">"Menzoberranzan?" dedi.</p>

      <p class="calibre2">Kendisini tutsak alanlarla bir tür iletişime girmeye hevesli olan Drizzt, demir tasmanın izin verdiği ölçüde başını salladı. Ancak, deep gnomeların başka niyetleri vardı. Özel -ve şimdi daha da heyecanlı- konuşmalarma geri döndüler.</p>

      <p class="calibre2">Uzun dakikalar boyunca bu böyle sürdü ve Drizzt seslerinin tonundan, bir grup svirfneblinin en yakın ve en çok nefret edilen düşmanlarının şehrinden bir kara elfi tutsak almaktan dolayı pek de havalara uçmadıklarını söyleyebilirdi. Tartışmalarının öfkeli tonuna bakarak, Drizzt içlerinden birinin her an dönüp boğazını kesivermesini bekliyordu.</p>

      <p class="calibre2">Elbette böyle olmadı; deep gnomelar sabırsız ya da zalim yaratıklar değillerdi. Gruptakilerden biri diğerlerinden döndü ve tam Drizzt'in karşısına yürüdü. Duraksamalı ancak hatasız drow lisanıyla sordu: "Kayalar aşkına, kara elf, neden geldin?"</p>

      <p class="calibre2">Drizzt bu basit soruyu nasıl yanıtlayacağını bilemiyordu. Karanlıkaltı'ndaki yapayalnız yıllarını açıklamaya nereden başlayabilirdi? Ya da uğursuz halkını terk etmeye ve ilkeleriyle uyum içinde yaşamaya karar verişini? "Dost," diye yanıtladı basitçe ve sonra yanıtını saçma ve yetersiz bularak huzursuzca kıpırdandı. Ancak, belli ki svirfneblin başka türlü düşünmüştü. Kılsız çenesini kaşıdı ve yanıtı iyice düşündü.</p>

      <p class="calibre2">"Sen...sen bize Menzoberranzan'dan mı geldin?" diye sordu. Her sözcüğü sarf edişinde, şahini andıran burnu kırışıyordu.</p>

      <p class="calibre2">"Öyle," diye yanıtladı Drizzt, kendine güven kazanarak. Deep gnome Drizzt'in açıklamasını bekleyerek başını yana eğdi. "Menzoberranzan'dan uzun yıllar önce ayrıldım," diye açıkla-maya çabaladı Drizzt. Terk ettiği yaşamı anımsadıkça, gözleri geçmişe doğru dalmaya başladı. "Asla benim yuvam olmamıştı."</p>

      <p class="calibre2">"Ah, ama yalan söylüyorsun, kara elf!" diye tiz sesle bağırdı svirfneblin, Do'Urden Evi'nin amblemini kaldırarak ve Drizzt'in sözcüklerindeki özel anlamı kaçırarak.</p>

      <p class="calibre2">"Uzun yıllar drow şehrinde yaşadım," diye yanıtladı Drizzt çabucak. "Ben Drizzt Do'Urden, bir zamanlar Do'Urden Evi'nin ikinci oğluydum." Svirfneblinin tuttuğu, üzerinde ailesinin arması basılı ambleme baktı ve açıklamaya çabaladı. "Daermon N'a'shezbaernon."</p>

      <p class="calibre2">Deep gnome hep bir ağızdan konuşmaya başlayan arkadaşlarına döndü. Bir tanesi heyecanla başını salladı. Belli ki drow evinin eski adını tanımıştı. Bu, Drizzt'i şaşırttı.</p>

      <p class="calibre2">Drizzt'i sorgulayan deep gnome parmaklarını kırışmış dudaklarına hafif hafif vurup, rahatsız edici küçük sesler çıkartarak sorgulamanın yönünü düşündü "Bilgilerimize göre, Do'Urden Evi hala ayakta," dedi sıradan bir tavırla ve Drizzt'in tepkisine baktı. Drizzt derhal yanıt vermeyince, deep gnome suçlarcasına, "evsiz barksız bir avare değilsin!" dedi.</p>

      <p class="calibre2">Svirfneblin bunu nasıl bilebilir? diye merak etti Drizzt. "Bir avare olmak benim seçimim... " diye açıklamaya girişti.</p>

      <p class="calibre2">"Ah, kara elf," diye karşılık verdi deep gnome, yeniden sakinleşerek. "Buraya gelmek senin seçimin, bu kadarına inanabilirim. Ama bir avare olmak? Taşlar aşkına, kara elf-" deep gnomeun yüzü aniden ve korkuyla buruştu, "sen bir casussun!" Sonra, birdenbire <span style="text-indent: 19.85pt; font-size: 1em;">deep gnome bir kez daha sakinleşti ve rahat bir duruş benimsedi.</span></p>

      <p class="calibre2">Drizzt dikkatle onu gözledi. Bu svirfneblin bir tutsağı hazırlıksız yakalamak için düzenlenmiş böylesi ani tavır değişikliklerinde uzman mıydı? Yoksa böyle bir tahmin edilemezlik ırkının bir özelliği miydi? Drizzt deep gnomelarla önceki karşılaşmalarından birini anımsamaya çalışarak bir süre bu konuda çaba gösterdi. Ama sonra, sorgulayıcısı, kalın kaftanında olanaksız ölçüde derin bir cebe ulaşarak, tanıdık bir heykelcik çıkardı.</p>

      <p class="calibre2">"Söyle, şimdi bana doğruyu söyle, kara elf ve kendini daha fazla işkenceden kurtar. Bu nedir?" diye sordu deep gnome sessizce.</p>

      <p class="calibre2">Drizzt kaslarının yeniden seğirdiğini hissetti. Avcı Guenhwyvar'ı çağırmak, panteri buraya getirip bu buruşmuş yaşlı svirfneblinleri paralamasını sağlamak istiyordu. İçlerinden biri Drizzt'in zincirlerinin anahtarlarını taşıyor olabilirdi-o zaman özgür kalabilirdi...</p>

      <p class="calibre2">Drizzt bu düşünceden sıyrıldı ve avcıyı zihninden uzaklaştırdı. Durumun ümitsizliğini biliyordu. Bunu Blingdenstone'a gelmeye karar verdiği andan beri biliyordu. Eğer svirfneblinler gerçekten bir casus olduğuna inanıyorlarsa, kesinlikle onu idam edeceklerdi. Niyetinden emin olmasalar bile, onu canlı bırakmaya cesaret edebilirler miydi?</p>

      <p class="calibre2">"Buraya gelmek budalalıktı," diye fısıldadı Drizzt, kendisi ve deep gnomelar için yarattığı ikilemi fark ederek. Avcı yeniden düşüncelerine girmeye çabaladı. Tek bir söz ve panter ortaya çıkardı.</p>

      <p class="calibre2">"Hayır!" diye haykırdı Drizzt o gün ikinci kez, karanlık tarafını uzaklaştırarak. Drowun bir büyü yaptığından korkan deep gnomelar geriye sıçradılar. Bir ok Drizzt'in göğsünü sıyırırken, çarpmanın etkisiyle bir gaz bulutu çıkardı.</p>

      <p class="calibre2">Gaz burun deliklerine dolarken, Drizzt kendinden geçti. Svirfneblinlerin etrafında gezindiklerini ve kendi lisanlarında Drizzt'in kaderini tartıştıklarını duyuyordu. Birinin siluetinin, yalnızca bir gölgenin, üzerine eğilip, parmaklarını kavrayarak, elinde olası bir büyünün gereçlerini aradığını gördü.</p>

      <p class="calibre2">Sonunda, Drizzt'in düşünceleri ve görme yeteneği berraklaştığında, her şey önceki gibiydi. Oniks heykelcik gözlerinin önünde duruyordu. "Bu ne?" diye sordu aynı deep gnome yeniden, ama bu kez daha ısrarlı biçimde.</p>

      <p class="calibre2">"Bir yol arkadaşı," diye fısıldadı Drizzt. "Benim tek dostum."</p>

      <p class="calibre2">Drizzt uzun süre bir sonraki hareketleri üzerinde kafa yordu. Eğer kendisini öldürürlerse, svirfneblinleri suçlayamazdı ve Guenhwyvar da her şeyden habersiz bir deep gnomeun paltosunu süsleyen bir heykelcikten daha fazlası olmalıydı.</p>

      <p class="calibre2">"Adı Guenhwyvar," diye açıkladı Drizzt deep gnomea. "Panteri çağırırsan gelir. Bir dost ve müttefiktir. Onu güvenli bir şekilde sakla, çünkü çok değerli ve çok kudretlidir."</p>

      <p class="calibre2">Svirfneblin önce heykelciğe, sonra yeniden Drizzt'e baktı. Bakışlarında merak ve tedbir vardı. Heykelciği dostlarından birine verdi ve drowa güvenmeyerek, heykelciği verdiği deep gnomeu odadan dışarı yolladı. Eğer drow doğruyu söylemişse, ki deep gnomeun bundan şüphesi yoktu, Drizzt çok değerli büyülü bir nesneye ait sırrı açığa vurmuştu. Daha da şaşırtıcı olan, eğer Drizzt doğruyu söylemişse tek kaçış şansından vazgeçmişti. Bu svirfneblin neredeyse iki yüzyıl yaşamıştı ve kara elflerin yöntemlerinde kendi halkınınkiler kadar bilgi sahibiydi. Bir drow elf umulmadık şekilde davrandığında, tıpkı bu drowun yaptığı gibi, svirfneblinlere büyük dert açardı. Kara elfler zalimlik ve kötülükte hak ederek kazanılmış bir şöhrete sahiplerdi ve bir drow o bilinen tanıma uyuyorsa, çabucak ve vicdan azabı olmaksızın hakkından gelinebilirdi. Ama beklenmedik bir ahlak ölçüsü sergileyen bir drow söz konusu olunca, deep gnomelar ne yapabilirdi?</p>

      <p class="calibre2">Svirfneblinler Drizzt'i tamamen göz ardı ederek, özel konuşmalarına döndüler. Sonra, kara elf lisanı konuşan dışında, hepsi gitti.</p>

      <p class="calibre2">"Ne yapacaksınız?" diye sorma cüreti gösterdi Drizzt.</p>
    </div>
  </div>
</body>
</html>
