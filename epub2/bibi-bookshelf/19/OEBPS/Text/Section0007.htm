<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body>
  <h1><i>Deliliğin Kısa Tarihi</i></h1>

  <p><span><span>Uyandı İstanbul güzel bir Ekim sabahı çığlıklar atarak! 1996 yılının kan kokan bir Ekim günü, tüm şehir, Üsküdar semalarından yükselerek İstanbul'un bağrını deşen ezan sesleriyle uyandı. Güneş Boğaz'ı parçalar gibi doğdu o sabah. Gözü yaşlı, yaşlı keşişler gibi uyandı tüm insanlar, hüzünle kederin kesiştiği o kavşak noktasında ki, dünyada en çok kaza o kavşakta olurdu!</span></span></p>

  <p><span><span>Bu büyük acı daha güneşin doğuşundan belliydi o sabah, okunan ezanların makamından belliydi, kayalıkları döven kudurmuş dalgalar anlatmaya yetiyordu her şeyi. Kimse bilmez aşk acısının ne olduğunu, nasıl kekre koktuğunu, nasıl bir anafor olup civanmert delikanlıları yuttuğunu; İstanbul'dan başka kimse bilmez! Ama gel gör ki, o da suskundur; konuşursa tüm sokakları sel basar...</span></span></p>

  <p><span><span>Uyandı İstanbul yaşanmadan biten büyük bir aşkın acı dolu haykırışlarıyla! Uyandı Boğaz, uyandı İstanbul’un büyük oğlu Kadıköy, uyandı küçük kızı Üsküdar, uyandı Kızkulesi, uyandı meydanlar, insanlar, evler ve boyunları bir ihaneti yeniden yaşar gibi bükülen ağaçlar... Uyandı İstanbul çift müezzinin avaz avaz çığlıklarla okuduğu tek salayla...</span></span></p>

  <p><span><span>İstanbul ki; ne acılara tanıklık etmiş bir şehirdir, yüzyıllardır hiç bu kadar büyük bir acı içinde uyanmamıştı. Ne zelzeleler görmüştü bu şehir, ne gemiler batmıştı Boğaz'ın serin sularının karanlık diplerine, ne iki yüz ellişer binlik desteler halinde yıldızlar yağmıştı otuz üç yılda bir bu şehrin karanlık semalarına, ne cengâver komutanlar kıyasıya çarpışmıştı eşsiz güzelliğine sahip olup bu şehri köleleri etmek için, ne yüzer kiloluk yekpare gülleler gül eller gibi düşmüştü sur diplerine; yine de bu kadar acımamıştı hiç İstanbul'un canı, yine de bir kez olsun böyle avaz avaz bir çığlıkla uyanmamıştı...</span></span></p>

  <p style="text-align: center;"><span><span><b>*</b></span></span></p>

  <p style="text-align: center;"><span><span><b>* *</b></span></span></p>

  <p><span><span>İstanbul, yağız bir delikanlı olan Anadolu’nun sarışın ve asil bir prenses olan Avrupa’dan doğma kızıdır. O İstanbul ki, Antik Çağlar’dan beri aşklara, ihanetlere, entrikalara, şairlere ve Dünya’nın en şiddetli, en acımasız savaşlarına tanıklık eder; herkes onu uykuda sanır, ama o herkesi izler. Bir annenin yavrusunu durmadan izlediği gibi izler tüm insanları; herkes onu cansız sanır, oysa üstüne yuva kuran tüm insanların canlarını toplaşan bir köşesi bile etmez ruhunun.</span></span></p>

  <p><span><span>Evet elleri yoktur, ayakları yoktur onun; sakattır! Suskundur ama dilsiz de değildir; susuyorsa insanları çocukları kadar sevdiğindendir, yoksa bir bağırırsa yırtılır Boğaz'ı, tüm gemileri bir anda yutuverir! İstese İstanbul, tüm evleri bir anda yıkar, devirir tüm ağaçları, yutar Karadeniz’i, içer, bitirir Ege’yi. İstanbul bir kızdı mı, unutur kızlığını, dişiliğinden sıyrılıp cengâver bir savaşçı olur, saldırır.</span></span></p>

  <p><span><span>İstanbul, Osmanlı’ya Bizans’tan mirastır! <span>O</span> durmadan üzerinde yaşayan tüm insanları izler, hepsini di<span>n</span>ler. Geceleri soğuktur; her gece tüm âşıkların evlerinde yangın çıkartır ciğerlerinde bir mücevher gibi taşıdığı hüzün.</span></span></p>

  <p><span><span>Burada anlatılacak olan hikâye hiç anlatılmamış, hiç yaşanmamıştır daha! Yaşansa ilk İstanbul duyardı; çünkü tüm insanlar uyurken, fısıldar tüm olan biteni Atina onun kulağına, eğilir Paris, anlatır gördüğü her şeyi, hüzünlüdür Berlin konuşmaz pek fazla, ama Moskova hem kendisini hem de Berlin’i anlatacak kadar güçlüdür hâlâ. Anlatılacak olan hikâye anlatılmamıştır daha hiç, anlatılmış olsa ilk önce İstanbul duyardı!</span></span></p>

  <p><span><span>Sanılmasın ki şehirler cansızdır, ruhları tüm insanların ruhunu ezer geçer! Sanılmasın ki nefes almaz İstanbul, sanılmasın ki âşık olmaz! Babası Anadolu'dur onun; uygarlıklar beşiğidir, Dünya kurulalı beri hâlâ dimdik ayaktadır, onu yerinden yurdundan edecek bir delikanlı çıkmamıştır daha tarih sahnesine. Annesi Avrupa'dır, deliler gibi severken Anadolu onu, ani bir zenginlik hevesine kapılarak terk etmiştir Anadolu’yu.</span></span></p>

  <p><span><span>Daha İstanbul bebekken kötü bir şekilde bitmiş bir zamanlar destanlara konu olan büyük aşkları; şiddetli geçimsizlik sonucu boşanmışlar tek celsede kıtaların ayrıştığı dönemde! İkisinin de en sevdiği çocuk İstanbul’muş, babası da annesi de paylaşamamış onu, bir o çekmiş kendisine, bir öteki. En sonunda bir yarısı babasında kalmış, diğer yarısı annesinde. Ama o, baba sevgisiyle büyümüştür hep, ruhu tümüyle babasını tanır; annesini ise uzaktan tanır sadece.</span></span></p>

  <p><span><span>İstanbul, aşkı en iyi bilen şehirdir! Gelinlik kız çağındaydı, kaçırdılar onu evinden, yaktılar çirkin bakışlı komutanlar sokaklarını, üzerinde yaşayan insanları bir bir kılıçtan geçirdiler, kazıklara oturttular cengâver delikanlıları. Kulağına bir ezan vakti okunmuş olan şerefli adını bile çaldılar ondan, adına Constantinopolis dediler. O, adını hiç unutmadı! Taş duvarlar ördüler babasıyla arasına, aralarında yalnızca on altı tane giriş kapısı kaldı.</span></span></p>

  <p><span><span>Bizans adlı çirkin bir komutanın tecavüzüyle kaybetti bekâretini. O tenine dokunurken tüm Dünya'nın kentleri utançtan arkalarını döndüler, ağladı tüm denizler, rüzgârlar bu ızdıraba tanıklık etmemek için saklandılar ölüm kokan dağ oyuklarında. Hiç, ama hiç sevmedi İstanbul, sevemedi onu! Zorla ırzına geçtiler çirkin yüzlü komutanlar yüzyıllarca, zorla hamile bırakılıp bir çok çocuk doğurdu. Çocuklarından hiçbirini sevmedi, sevemedi babalarından ötürü.</span></span></p>

  <p><span><span>İstemediğin halde sevişmek zorunda kalmak nedir, en iyi İstanbul bilir. On bir yüzyıl boyunca koynuna çirkin yüzlü komutanları aldı o, onlar öptü dudaklarından, onlar dokundu göğüs uçlarına ki, onların her öpüşü ayrı bir orman yangınıydı, her dokunuşu ayrı bir kasırga!</span></span></p>

  <p><span><span>İstanbul, aşkı da en iyi bile<span>n</span> şehirdir, hasreti de acıyı da! Yüzyıllarca acı çekti çünkü o, gözlerini göğün haşmetine dikip dua etti bu Bizans denen zinda<span>n</span>da<span>n</span> kurtulmak için, her gece çığlıklarla ağladı! Bitsin diye bu kâbus, her gece Boğaz’ını parçaladı!</span></span></p>

  <p><span><span>Tüm melekler akın akın İstanbul'un haykırışlarını taşıdılar yedinci semaya, tam on bir yüzyıl boyunca! Hangi melek duysa parçalandı kalbi; melekler ağlamaz sanılır ya, yalandır! Melekler bir tek İstanbul'un acı haykırışlarına ağladılar! Gözyaşlarından yedinci semaya köprüler kurup onunla birlikte yalvardılar!</span></span></p>

  <p><span><span>Sonunda 5 Nisan günüydü o haşmetli 1453 yılının, Sultan Mehmet yüz bin kişilik ordusuyla gökyüzüne bir sürü dolusu kuş atar gibi kuşattı tüm surlarının etrafını; İstanbul cengâverliğine tutuldu onun, o İstanbul’un imparatorluklar yıkan güzelliğine. Sonradan öğrendi İstanbul, daha dokuz yaşındayken sevdalanmış meğerse ona bu genç şehzade.</span></span></p>

  <p><span><span>Günlerce uykusuz kaldı Sultan Mehmet İstanbul’un etrafında, heyecandan aç kaldı, susuz kaldı. Kalktı her sabah tan ağarırken, Zeytinburnu'ndan denize yüz sürüp aptest aldı. İki rekât namaz kılıp yüce Hak’tan yalnızca İstanbul’u diledi. Ve elli üç gün süren amansız mücadeleden sonra aldı, kurtardı onu zalim Bizans’ın elinden. 26 Mayısı gösteriyordu tüm takvim yaprakları, Sultan Mehmet yavuz atını şahlandırıp öğleye doğru Topkapı'dan İstanbul’a girdiğinde ve İstanbul ilk kez o gün tanıdı aşkı. Gelinlik bakire bir kız gibi bastı onu bağrına genç Sultan Mehmet ve halk <i>"Allahû Ekber!"</i> nidalarıyla kıydı nikâhlarını Ayasofya’da! İstanbul, ilk kez o gün âşık oldu ve kalbini ilk kez kaptırdı cengâver bir komutana. Çağlar devriliverdi bir anda, yırtılıp atıldı tüm tarih kitapları, yakıldı tüm eski haritalar ve bu büyük aşk yeni bir çağ başlattı!</span></span></p>

  <p><span><span>İlk kez gerdeğe girer gibi girdi İstanbul 26 Mayıs gecesi 21 yaşındaki yakışıklı Sultan Mehmet’in koynuna ve çok geçmeden ay parçası gibi güzel bir kız çocuğu sundu ona. Sultan Mehmet, besmeleyle yüz sürüp Üsküdar koydu dünyalar güzeli bu kızın adını. Bu yüzden Üsküdar İstanbul’un en güzel kızıdır, büyük bir aşkın meyvasıdır, üzerine lanet değil, besmele okumuştur gökyüzündeki melek sürüleri! İstanbul, Sultan Mehmet’in hasretiyle yanarken gecelerce ona bakıp ağlamıştır hep, ona sarılıp dert yanmıştır.</span></span></p>

  <p><span><span>İstanbul, aşkı en iyi bilen şehirdir, kıyamete kadar ömür biçilmiş bir şehirken cengâver bir fani padişaha gönlünü kaptırmak nedir, h<span>i</span>çbiri<span>n</span>iz bilemezsiniz! İstanbul, âşıkları bir annenin çocuklarını beslediği gibi besler, nöbet bekler onların başında, çünkü âşıklar ona e<span>n</span> önemli vasiyetidir sevgilisinin!</span></span></p>

  <p><span><span>Uyandı İstanbul azılı bir Ekim sabahı çığlıklar atarak! İstanbul böyle büyük bir karmaşayla uyanırken ben her zamankinden çok daha suskundum; uyuşturucu gibi bir hasret olanca hızıyla devam ederken tüm hücrelerimi ele geçirmeye, uzandım kumdan yataklara, ellerimde kan kokan bir sevda susamışlığı ile...</span></span></p>

  <p><span><span>Kim dinlese duyardı elbette İstanbul’un Boğaz’in kenarlarından durmadan fısıldadığı masalları, rüzgârla düet yaparak söylediği şarkıları yalnızca duymak isteyenler duyardı. Konuşkan bir suskunluktu onunki de; anlaşılabilse, kuşkusuz, anlayana tüm evrenin sırrını anlatırdı.</span></span></p>

  <p><span><span>Uyandı İstanbul azılı bir Ekim sabahı çığlıklar atarak! Kimbilir kaç cinayet işlenirdi her Ekim İstanbul’un karanlık ve korkak arka sokaklarında, Ekim İstanbul’un en belalı ayıdır çünkü; öylesine zordur İstanbul’un arka sokaklarında Eki<span>m</span>’i<span>n</span> orta yerinde yalnız kalmak, uykusuz kalmak, aşksız kalmak<span>...</span> Şizofreniye direnmek öylesine zordur!</span></span></p>

  <p><span><span>İstanbul: <i>Sevda İmparatorluğu</i>'mun başkenti... Kim bilir kaç yazara ve kaç şaire yardım ve yataklık etmişti yüzyıllar boyunca. Kim bilir kaç deli divane âşığı bir annenin yavrusunu sakladığı gibi saklamıştı. İstanbul, kaç sevgi katliamına tanık olduğunu kendisi bile unutmuştu ve kim bilir daha kaç karşılıksız aşk görecekti... Uzun geceler boyunca daha kim bilir kaç âşığa şizofreniyi öğretecekti!</span></span></p>

  <div>
    <span><span><br /></span></span>

    <h1 id="sigil_toc_id_1" title="Dementia Praecox"><span><b class="kalin"><i><span>Dementia Praecox</span></i></b></span> <span><span><a href="../Text/Section0006.htm#n1" id="n1d"><sup>[1]</sup></a></span></span></h1>

    <p style="text-align: right;"><span><i><span>Nullum magnıım ingenium sine</span></i></span></p>

    <p style="text-align: right;"><span><i><span>mixtura dementiae fuit.</span></i></span> <span><span><a href="../Text/Section0006.htm#n2" id="n2d"><sup>[2]</sup></a></span></span></p>

    <p style="text-align: right;"><span><i><span><b>Seneca</b></span></i></span></p>

    <p><span><span>Ben, daha yirmili yaşlarında bir sevda Don Quijote'u! Binmişim tımarsız eyersiz Rossinante’me de, durdurak bilmeden şiirler düzerim genç Dulcinee'<span>m</span>in güzelliğine. Yalanlar Sanço Panza'lık yaparlar bana, üzerime alev topları gibi düşerken hasret her gece.<a href="../Text/Section0006.htm#n3" id="n3d"><sup>[3]</sup></a></span></span></p>

    <p><span><span>Elbette bir isim yazıyor nüfus cüzdanımda; Cenk diyorlar adıma, ama ben hatırlamıyorum bu adi en son ne zaman kullandığımı bile! Tek başıma birinci çoğul şahısım sanki! Zaten burada anlatılan tüm hikâyelerin isimleri farklı olsa da kahraman(lar)ı aynı, mekân(lar)ı ve zaman(lar)ı aynı...</span></span></p>

    <p><span><span>Yüzüme baksan; kurbağadan tek farkım saçlarımın olması! İşte, ilk bakışta kimsenin gözüne çarpmayan, boylu poslu esmer bir delikanlı. İçime baksan... Ah, daha hiç kimse benim içime bakmaya cesaret edemedi ki! Baksalardı, ah, bir kerecik çiğneyip o kahrolasıca gururlarını bak<span>m</span>ayı başarabilselerdi, kim bilir neler göreceklerdi, kim bilir ne masallar anlatacaktı kanlanmış gözbebeklerim! Tam bakmaya niyet edenler, hep bakacakları o son anda korkup kaçtılar. Hiç kimse bakamadı henüz cesaret edip be<span>n</span>im alev alev ölüm koka<span>n</span> gözbebeklerime.</span></span></p>

    <p><span><span>Ben, gözbebeklerimde dipsiz uçurumlar beslerim yıllar öncesi tehlikeli bir şairden,<a href="../Text/Section0006.htm#n4" id="n4d"><sup>[4]</sup></a> çaldığım bakışlarım bir kez bakanı içine çeker ve bir daha asla geri vermez!</span></span></p>

    <p><span><span>Yüzüme baksan; kurbağadan tek farkım saçlarımın olması! Çirkin değilim aslında; beni çirkinleştiren ve her gördüğüm aynaya tükürten, kan tükürdüğüm her aynayı kırdırıp cam kırıklarıyla bana incecik bileklerimi kestiren ve kimseye göstermeye cesaret edemediğim grostonlarca acı var avuçlarımda. Aşk var avuçlarımda, geçmişimi kafiyesiz bir şiir müsveddesi gibi buruşturup atmış olan! Ben çirkin değilim aslında; yakışıklı bir prenstim bir zamanlar, beni kurbağa haline getiren evcil acılarım<a href="../Text/Section0006.htm#n5" id="n5d"><sup>[5]</sup></a> var...</span></span></p>

    <p><span><span>Hayalperestim... Hayallerime rengârenk tüllerin ardından bakarım hep ve renkli dumanlar eşlik eder gözkapaklarımı iskambil evler gibi deviren kedere. Uzun zamandır uyumadım, ama rüyalarım da hiç bitmedi. Kahverengiden elaya transit geçmeye uğraşan hüzünlü gözlerim, yıllar önce öğrenmişti <i>uyanıkken rüya görmeyi!</i></span></span></p>

    <p><span><span>Çünkü, erken kurulmuş bir düşten son hızla yeryüzüne düşerken göğün göğsünde unuttum <i>gözlerimden birini.</i> Ve görünmez bir gözyaşı gölünde bulanık bir gölgeydi gövdeyi hor gören gözüpek bedenim!</span></span></p>

    <p><span><span>Yalnızım... Islak bir kibritin kifayetsiz kibridir gözbebeklerimi esir alan yalnızlık... Yalnızlığım durmadan zehirli sarmaşıklar diker dibi delik saksılara. Saksı dediğin, yalan; saksı dediğin, odanın ortasına dökülmüş acımasız beton! Gözyaşlarımla sulayarak beslerim her gece bu zehirli sarmaşıkları. Gözyaşı dediğin, yalan; gözyaşı dediğin, imzasız bir intihar mektubu her gece posta kutuma bırakılan!</span></span></p>

    <p><span><span>Sevmediğim bir cadının koynunda saniyeleri sayarım her gece; sevdiğime inanmak istemem bundan! Kimse anlayamaz içimde biriken sancıyı; bir aşk uğruna yüzüme tükürdüler benim, saçlarımdan tutup duvarlara vurdular yorgun bedenimi, gözyaşlarını her gece Marmara'yı taşırdı; gözyaşlarımın adına <i>med</i> dediler, sustum, içime çektim acılarımı; suskunluğumu <i>cezir</i> sandılar.</span></span></p>

    <p><span><span>Ben daha kimseye göstermeye cüret edemedim avuçlarımda biriktirdiğim sukatılmamış acıyı. Avuçlarımdaki acıyı gören buz kesilirdi, nefesi kesilirdi duyanın, hayal etmeye kalkışanın boynu saraylarda son nefesini veren gayri meşru şehzadeler gibi kesilirdi!<a href="../Text/Section0006.htm#n6" id="n6d"><sup>[6]</sup></a> Bu yüzden, kendime sakladım hep acıları, avuçlarımı gidilmemiş b<span>i</span>r ülkede bırakıp hep öyle araladım tutkal sürülmüş gözkapaklarımı.</span></span></p>

    <p><span><span>Benim gibi acı çeken herkes, acılarını içine gömer de, yüzyıllarca mezar bekçiliği yapar dudaklarından süzülen ıstıraba. Korkar, acıları içinden fışkırmaya yüz tutsa da haykıramaz tüm benim gibiler!</span></span></p>

    <p><span><span>Ben, olsa olsa, aşkı mutluluğa giden bir araç olarak görmemeyi erken öğrenen <i>serseri filozoflardan</i> biriyim. Saçlarımda Boğaz'a yapışıp kalmış zehirli yakamozları beslerim, dudaklarımda ise herkesin artık unuttuğu hüzünlü intihar şarkıları.</span></span></p>

    <p><span><span>Şiirsel akıntılar, felsefi <i>denizlere</i> karıştı artık içimde... Kafamda milyonlarca düşünce ile yürüdüm sonu gelmez kimsesiz dalgalar yurdu sahil boylarında, yürümek iyi gelir sanırdım o zamanlar aşk ıstırabına...</span></span></p>

    <p><span><span>Acıyı gelip geçici bir süreç olarak görmemeyi öğreneli yıllar oldu! Belki de sırf bu yüzden, Dünya denen üstü açık bir tımarhanenin en karanlık hücresine kilitledim kendimi. Gardiyanım aşk benim, doktorum da, başhemşirem de, hastabakıcım da! Beni geceler boyunca aç, susuz ve uykusuz bırakan bu insafsız gardiyandan başkası değil. Dudaklarımı kemirir aşk benim, durmadan gözbebeklerimi kanatır! Aşkıma şehrin en ünlü psikiyatri kliniklerinde <i>şizofreni</i> teşhisi konulur!</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Bu durum, o acı dolu 1481 yılının Mayıs’ından beri böyledir. Cihan imparatoru cengâver Sultan Mehmet, öleceğini anlayıp İstanbul'la son kez vedalaşarak bu şehirden kaçtığından beri!</span></span></p>

    <p><span><span>“Kaçacağım güzel cananım İstanbul, sus!” dedi ya hani<span>...</span></span></span></p>

    <p><span><span>“Sus, kimseler duymaya, bu kez fermanım ayrılığı söyler, ölümü gösterir tüm saatler, sus güzel İstanbul, kimseye söyleme, ben kaçarım senden, senin mısralara sığmayan güzelliğin benim âcizane yüreğimi darmaduman eder! Sus canânım, gittiğimi <i>Sitte Hatun</i> bile duymasın, ben duramam artık buralarda, gitme vakti gelmiştir, üzerimdeki hakkını helal et!”</span></span></p>

    <p><span><span>Yalvardı ya İstanbul ona, kudurdu ya <i>deniz,</i> çıldırdı ya tüm rüzgârlar, sahillere mehtabın ölüsünü vurdu ya o gece dalgalar, yalvardı ya;</span></span></p>

    <p><span><span>“Öleceksen hünkârım?” dedi çığlık çığlığa? “Gel, bağrıma basarım cesedini, gel, göğsümdeki toprakta ver son nefesini.</span></span></p>

    <p><span><span>Sustu Sultan Mehmet, atını şahlandırıp ileri sürdü, dönüp eğildi tekrar İstanbul'un kulağına.</span></span></p>

    <p><span><span>“Ey nazlı cananım İstanbul, duramam ben artık buralarda, sen yum gözlerini; ben senin gözlerine baka baka teslim edemem bu garip cam emanet aldığım Hakk'a. Döner giderim şimdi nazlı cananım. Sus, kimseler duymaya, bir avuç toprağını aldım Galata'dan, bir mücevher gibi soktum onu koynuma, şimdi döner sırtımı giderim. Ölüm beni alırken yüz süremem ben senin toprağına! Şimdi dön sırtını ey nazlı güzel, yum gözlerini, ben sırtımı döner giderim, giderken tüm âşıkları sana emanet ederim! Çünkü bilirim, sen acımasızsın, acıtırsın âşıkları, kanatırsın! Fermanım ölümü söyler bu kez, ama burada yaşayan ve yaşayacak olan tüm fani âşıkları sana emanet ederim. Allah'ın yüce merhametine emanet olasın nazlı cananım. Ben artık giderim. Kapa gözlerini, sus, kimseler duymaya! Senden uzakta da ölemem! Kırk sene sevdan ile yandım, tutuştum. Sana yakın bir yerde teslim edeceğim canımı gerçek sahibine, ama nazlı cananım, kapa şimdi gözlerini, fermanım bu gün ayrılığı söyler, çünkü ölümü gösterir tüm saatler...”</span></span></p>

    <p><span><span>Ve sonra hızla sürdü atını Gebze sırtlarına doğru, döndü son bir kez daha ve “Allah’a emanet olasın!” diyerek cevap verdi İstanbul’un tüm cihanı inleten haykırışlarına...</span></span></p>

    <p><span><span>Bir hafta sonra rüzgârlar getirdi hünkârın ölüm haberini İstanbul'a, işte o günden beri, o acılı <i>3 Mayıs</i> sabahından beri, bir kez olsun toplayamadı İstanbul kendisini! Aşk ve acı tüm sokaklarını, tüm meydanlarını ve dünyalar güzeli Boğaz’ını esir aldı!</span></span></p>

    <p><span><span>Meğer ilaç diye günlerce zerre zerre zehir karıştırmışlar genç hünkârın kanına. Bilirmiş, ilk değil on beşinci suikast denemesiymiş bu! İstanbul’a hiçbir şeyi söylemezmiş, rüzgârlar da İstanbul’un aşkını görüp saklarlarmış meğer ondan gerçekleri. İstanbul, bilir bu yüzden acının ne olduğunu! Ve âşıklara göz kulak olmasını gönlünün sahibi Sultan Mehmet vasiyet etti. Bu yüzden bir an bile ayıramaz İstanbul benden gözünü, biraz da Sultan Mehmet’i hatırlattığım için belki de ona, çekemez saçlarımı durmadan okşadığı yosun kokan rüzgârını üzerimden. Ne zaman bana baksa İstanbul buram buram Sultan Mehmet dolar içine. Bu yüzden beni bir an olsun yalnız bırakmaz!..</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Bedenim dar gelmeye başladı artık taşıdığı ağır tonajlı şizofren ruha! Ardı arkasına yaktığım sigaralara 12 şekerli çaylar ekleyerek hayatımı sürdürme çalışmalarım, doğaçlama <i>koma provalarına</i> dönüşüyor artık ve koskoca altı yıllık tıp fakültelerinde <b class="kalin">“aşk’ın</b> <b class="kalin">overdozu</b>” durumunda kullanılacak panzehirden bahsedilmemiş acil servisteki hiçbir doktora.</span></span></p>

    <p><span><span>Şimdi koşardım geçtiğim bulut koridorlarından aşk akıyor, sevgi ve düş... Ve şizofreni yeni bir beşeri din sanılıyor artık İstanbul'un karanlık sokaklarında! Dönüş yok artık geri...</span></span></p>

    <p><span><span>Ben aşkın tılsımına kapılmış bir büyücü şairim; durmadan remil <a href="../Text/Section0006.htm#n7" id="n7d"><sup>[7]</sup></a> döker, tarot açarım. Elime ne zaman bir ephemeris<a href="../Text/Section0006.htm#n8" id="n8d"><sup>[8]</sup></a> geçirsem yıldızlara bakarım, yine de en ufak bir ümit göremem senin beni seveceğine dair; çünkü sen hiç yoksun, hiç doğmamıştın acılı bir Mart sabahı işgal altındayken tüm Dünya...</span></span></p>

    <p><span><span>Ben aşkın tılsımına kapılmış bir büyücü şairim ve ben şair olduysam bu başkalarının suçudur! Heyecanla götürdüğüm çocukça şiirlere gülen, uzun kıvırcık saçlarına şiirlerimi jöle diye süren edebiyat kulübü başkanı geri zekâlı kızların suçudur...</span></span></p>

    <p><span><span>İçimdeki çocukluğu katleden şiir cahili editörler artırdı şiirimin şiddetini! Ben saf ve çocuksu şiirler yazdıkça birbirlerine gösterip kıs kıs güldüler! Şiirime ilk küfrümü yazarken sigara içerken yakalanan bir çocuk gibi korktum, gibi utandım! Gerisi rahat geldi! Şimdi, yazdığım o şiirleri okuya<span>n</span> o aynı kızlar, o aynı editörler kıs kıs gülmek yerine heykel gibi kaskatı kesiliyorlar! İmzamı görünce yüzlerini kıbleye dönüyorlar!</span></span></p>

    <p><span><span>Ben şair olduysam bu, elbette, başkalarının suçudur! Şiir yazmakla adam öldürmek arasında pek fark kalmadı artık! Kime şiir yazsam onu öldürüyorum! Dizelere diziyorum kemiklerini... Çiğ çiğ yiyor ömürlerini içimde saklı duran psikopatolojik sükûnet...</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Sonu gelmez bir hüzün nöbeti bu benim yaşadığım. <i>Kanserli düşlerim</i> beni adım adım ölüme sürüklüyor. Ve henüz hiçbir <i>onkolog</i> tedavi etmeye yanaşmıyor kanserleşmiş düş hücrelerini.</span></span></p>

    <p><span><span>Kanserleşti tüm düş hücrelerim, çünkü kendi içimde cevaplanamayan her bir soru taptaze hüsranlar kattı gönlümdeki düşkırıklıkları koleksiyonuna. Sonra daha da tuzlandı gözlerimden süzülen yaşlar ve <i>Dünya ’nın en tuzlu okyanusu</i> olarak yazıldı adım tüm coğrafya kitaplarına!</span></span></p>

    <p><span><span>Uzun uzun düşündü<span>m</span> her gece bir mide kanaması geçirir gibi durmadan kıvrandığım geniş yatakta. Bambaşka bir tremor komasına girmiş gibi titriyordu tüm bedenim ve gözkapaklarıma civa sürülmüştü sanki; gerçeklerle yüzleşmek öylesine zordu...</span></span></p>

    <p><span><span>Her gece seks adlı bir Nazi kampında sabun yapıldı tek suçu Musevi doğmak olan kimsesiz aşklarım... Kısa boylu kel keşişler, yüksek tavanlı karanlık katedrallerde bu sabunları ıslatıp otuz bir çektiler... Onlar titreyerek boşalırken kazınmış saç diplerinden ipince su yılanları fışkırdı... Ne zaman uzansa elleri eski bir alışkanlıkla saçlarını geriye atmak için parmak uçlarını yılanlar ısırdı... Bense geceyarıları o boş katedrallere girip ıslak sabunlar topladım bomboş koridorlardan... Ve o sabunlarla yıkadım her seher vakti çocuksu hayallerimin paramparça cesetlerini...</span></span></p>

    <p><span><span>İlerleyen gecenin karanlık odama doldurduğu hüznü ve matemi ciğerlerime çekip bir kez daha, döndüm, sağıma soluma baktım dikkatlice, kimse yok, kimse yok...</span></span></p>

    <p><span><span>Yine de oturup boş kağıtlara kocaman hayallerimi yazmaya kalkıştım sık sık. Ne zaman yazmaya kalksam hayallerimi karanlık giderek daha da bulanıklaşarak karamsarlaştırdı bir çeyize dantel işler gibi işlediğim tüm düşlerimi. Ve papirüsün icadından bu yana hiç bu kadar çok gözyaşı<span>n</span>a tanık olmamıştı kağıtlar.</span></span></p>

    <p><span><span>Ahir zamanda yeni bir kıta keşfetmek <a href="../Text/Section0006.htm#n9" id="n9d"><sup>[9]</sup></a> kadar zordu artık yazmak! Ben ne zaman yazmaya başlasam sen, o lanet olasıca cadı, uzun kumral saçlarını yüzüme sürüp gözyaşlarını koyu siyah bir mürekkep gibi döküveriyordun çizgisiz beyaz kağıtlarımın üzerine. Yazdığı<span>n</span>ı her şey bir anda siliniyordu! Sadece belli belirsiz gözyaşı lekeleri kalıveriyordu kağıtların üzerinde. Eğer tamam 1 ay ab i 1 şey d i m mürekkep yerine gözyaşlarıyla yazılmış tek destan olacaktı yazmaya çabaladığım...</span></span></p>

    <p><span><span>Senelerce, kayanı<span>n</span> içinden altın ayıklar gibi imge ayıkladım yüzüne hükmeden kimsesiz şiirlerden! Ve kırılgan aşk mektupları yazdım yeşil reçete <a href="../Text/Section0006.htm#n10" id="n10d"><sup>[10]</sup></a> koçanlarına!</span></span></p>

    <p><span><span>Bir deliyim belki ben, belki de uzun bir şiirde benliğini yitirmiş <i>kimsesiz bir imge!</i> Bir çıkmaz sokak kâbusuydu belki seni sevişim, belki de çocukça bir çılgınlık!</span></span></p>

    <p><span><span>Tüm nehirler birbirine karıştı artık, neydi adi gözlerimden fışkıranın, Aras mı, Nil mi, Seyhan mı, Kızılırmak mı, yoksa Niyağara mi?! Altüst oldu coğrafya, durmadan biçimsiz güzelliğine göznuru çeyizler düzer gibi şiirler mırıldanan rüzgâr hangi dağ oyuklarına saklandı şimdi?! Karadeniz’den ayaklanıp Marmara'yı titreten poyraz? hangi şarkıya prelüd oldu, çalındı?!</span></span></p>

    <p><span><span>Sen, bir hayal, bir yalan denemesi! Hani evcilik oynamak için arkadaş bulamayan küçük kızlar, tek başlarına oynamak zorunda kalırlar ya evlerinin bir kenarında, ama o küçük kız öylesine inanır da evcilik oynadığına, oyuncak bardaklardan bile ikişer tane koyar ya sofraya, aynen öyle bir oyun oynamaktayım işte ben de. Bilirim elbette, bilirim aslında senin hiç olmadığını ve asla da olamayacağını ama <b class="kalin">şizofr<span>e</span>ni</b> de tıpkı evcilik gibi <b class="kalin">yalnız <span>oynanmaz!</span></b></span></span></p>

    <p><span><span>Bilirim ben şizofreniyi. <b class="kalin">DS<span>M</span> - IV</b>'den <a href="../Text/Section0006.htm#n11" id="n11d"><sup>[11]</sup></a> değil, bizzat çıraklıktan başlayarak öğrendim! Bilirim bu oyunu oynarken karşındakine durmada<span>n</span> blöfler yapman gerektiğini, bütün oyun boyunca yalanlarla gerçe<span>k</span>lerin hiç durmadan sevişerek ürediklerini ve bu oyunu galip olarak bitirebilmek için elindeki beş kağıdın da as <a href="../Text/Section0006.htm#n12" id="n12d"><sup>[12]</sup></a> olması gerektiğini, bilirim!</span></span></p>

    <p><span><span>Şizofreni uçsuz bucaksız bir karmaşa tarlasına intihar tohumları ekmektir, sıcacık ekmektir şizofreni İstanbul’un bir tek katığın bile bulunamadığı soğuk gecelerinde; ama sanma ki yazar bunlar <i>Tababet-i Ruhiye'de</i> <a href="../Text/Section0006.htm#n13" id="n13d"><sup>[13]</sup></a> ben bunları bizzat hayatın kendisinden öğrendim!</span></span></p>

    <p><span><span>Ve şimdi bir asker kaçağı gibi ürkerek dolaştığım sokaklarda herkes inzibat sanki; sanki el koymuş ordu kimsenin el sürmeye cesaret edemeyeceği kadar kirlenmiş sokaklara!</span></span></p>

    <p><span><span>Dört duvar kan kusuyor bakışlarıma, teneffüs ettiğim havanın %73’ü hüzün, %21'i intihar ve bir insan için bu kadarı fazla! Ağlamak istiyorum, kıyasıya ağlamak, bir cinayet işler gibi ağlamak, gözaltına alınmak Azrail tarafından, uyuşmak, uyuşturulmak istiyorum, ölmek istiyorum sanki, asmak istiyorum kendimi hayatın korkuluklarına...</span></span></p>

    <p><span><span>Yalan... Yalan... Yalan... <i>Yalanlar arasında yalınayak</i> kalmış uzun bir yolun yolcusuyum artık... Yalanlar uzanıp yaladılar dudaklarıma sürülmüş zehirli yakamozları, yalanlar daha yeni başladı... Oyun içinde oyun yazdım kocaman geceler boyunca, uykusuz ve yarı alkollü, yarı korkak...</span></span></p>

    <p><span><span>Hangimiz piyonduk bu oyunda, hangimiz vezir, hangimiz şah, Bakışlarımı kanlı bir mızrak gibi saplayıp bakışlarına, âşık olabileceğimi sanmıştım sana, bu şizofren ruhu sana teslim edebileceğimi belki...</span></span></p>

    <p><span><span>İçimdeki hüzne saklayıp bakışlarımı sordum gecelerce korkak bir koro halinde dört duvara: ‘Aşık mi oluyorum yoksa?' Üzerimdeki hüzün ve yalnızlık hissi delip geçti tüm hayallerimi, sustum... Sustukça mahvoldum, mahvoldukça sustum!</span></span></p>

    <p><span><span>İlerleyen gecenin karanlık odama doldurduğu hüznü ve matemi ciğerlerime çekip bir kez daha döndüm, sağıma soluma baktım dikkatlice, arandım, tarandım, kimse yok, kimse yok...</span></span></p>

    <p><span><span>Ve insan kendi kendini mahrum bırakır bazen aşktan... Geçmişteki kara mutsuzluklar ve acılar engel olur sevmene... Gözlerinden bir damla yaş süzülür ve düşer narin yanaklarından dudaklarına doğru... Dudaklarına yalnızlığın tuzlu tadı değer...</span></span></p>

    <p><span><span>İnsan acı da çekmek ister bazen... Her şey gibi acılar da bağımlılık yapar... Tüm sokaklarına üç noktalarla barikatlar kurulmuştur benim gibilerin... Ah! Kahrolasıca yalnızlık ve hüzün! İçimize bir darta saplanan oklar gibi aniden saplanıveren korkular...</span></span></p>

    <p><span><span>Durmadan <i>Düşler Ülkesi</i><span>ne</span> koşan, gerçeklere gözünü ebediyen kapamış bir ordu var şimdi benim arkamda... Ve periler kocaman beyaz kanatlarını germiş, durmadan yan flütler üflüyorlar gecenin karanlığına... Bembeyaz bulut koridorları döşenmiş yollanma ve kimsesiz unicornlar ayrılık şarkıları söylüyorlar! Derin bir uçurum açılıyor korkarak geçtiğim koridorlardan... Dönüş yok artık geri; olan oldu, yaşanan yaşandı... Şimdi tavandan yatağıma bilmediğim bir lisan damlıyor: Belki <i>abyssus abyssus invocat...</i> <a href="../Text/Section0006.htm#n14" id="n14d"><sup>[14]</sup></a> Belki de <i>alea iacta est...</i> <a href="../Text/Section0006.htm#n15" id="n15d"><sup>[15]</sup></a></span></span></p>

    <p><span><span>Ey kari! <a href="../Text/Section0006.htm#n16" id="n16d"><sup>[16]</sup></a> Şimdi dinleyeceğin herşey yalandır... Yalan... Yalan... Yalan<span>...</span> Bir yalanın utana utana gerçeğe dönüşmesinin, tüm gerçeklerin arsızca yalana dönmesinin ve neyin gerçek neyin yalan olduğunun artık hiçbir öneminin kalmadığı bir kaosun hikâyesidir... Kocaman? hiçbir şeyle tanımlanamayacak kadar büyük bir <b class="kalin">acının hikâye<span>s</span>i</b>...</span></span></p>
  </div>

  <div>
    <span><span><br /></span></span>

    <h1 id="sigil_toc_id_2"><span><b class="kalin"><i><span>Deniz Koydum Adını</span></i></b></span></h1>

    <p style="text-align: right;"><span><b class="kalin"><i><span>Deniz</span></i></b></span> <span><i><span>koydum adını,</span></i></span></p>

    <p style="text-align: right;"><span><i><span>kederi bende kaldı...</span></i></span></p>

    <p style="text-align: right;"><span><i><span>Uzak köyler kurdum birbirine</span></i></span></p>

    <p style="text-align: right;"><span><b class="kalin"><i>Deniz'</i></b></span><span><i><span>ine aldandım</span></i></span><span><span>...</span></span></p>

    <p style="text-align: right;"><span><i><b>M-K. Kahrama</b>n</i></span></p>

    <p><span><span>Bu büyük acı tam yedi yıl önce başladı. Yedi yıl önce puslu gecenin orta yerinde, kenarda köşede ne kadar acı varsa aşka ve düşlerime dair hepsini birleştirdim ve <b class="kalin">Deniz</b> koydum adını! Sustum sonra. Ben sustukça <i>yok</i> oldu dünya gözlerimde, <i>Deniz</i> oldu, Azrail'e fazla mesai yaptırdı tüm bu suskunluklarım.</span></span></p>

    <p><span><span>Bu <b class="kalin">büyük acı</b> tam yedi yıl önce başladı. Yedi yıl önce aniden yerleşik hayata geçti tüm göçebe hüzünler içimdeki geniş arazide, hüznün adi <i>sen</i> oldu, senin adın <i>ölüm.</i> Ölüme koştum sana koşarcasına. Ben sana koştukça dudaklarında alevli patlamalara yol açtı yorgun yüzünden süzülen ortodoks matem. Sen her zaman suskundun, hep susmaya zorluyordun içindeki cayır cayır yangını. İçimden bir ses avaz avaz haykırdı arkandan, duymadın! Duymadı<span>n</span>! Duymadın! Ve kaçışların en büyüğüne tanık oldu İstanbul... Öldüm! Ölürken yalnızca senin adını sayıkladım!</span></span></p>

    <p><span><span>Dudaklarımdan beklenmedik bir deprem olup sızan o ad, Deniz, yani senin adın; acının saf, su katılmamış halidir! Acı; aşkın doğada saf halde bulunan şekli. Aşk; senin uğruna kalkışılan ani intiharlarda ölen şizofren şairlerin salalarını okuyan müezzin müsveddesi! Şizofreni, senin herkesten saklamaya çalıştığım, gerçek adın!</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Platonik aşklar yorgunu çatlak gözbebeklerim senin çocuksu güzelliğinle ilk karşılaştığında aylardan azılı bir Ekim'di... Hani yıllarca aynı mahallede oturur da insan, hiç ama hiç görmez ya komşularını, sonra bir gün yalnızlığın en kuytu köşesindeyken aniden karşılaşıverir ya apartman boşluğunda, işte aynen öyleydi seni ilk görüşüm. Ben de gözümün önünde duran seni aylar sonra gördüm.</span></span></p>

    <p><span><span>Dün gibi hatırlıyorum: Azılı bir Ekim'di, sen dumanlı bir kış sabahı gibi çöküverdin çocuk gözlerimin içine! Etrafta dörtnala çello melodileri ve dolu dizgin kontrbas senfonileri yankılanıyordu... Karlı bir kış manzarası gibi ağarmıştı uzun kumral saçların ve dudaklarından belli belirsiz sevgi sözcükleri dökülüyordu...</span></span></p>

    <p><span><span>Dün gibi hatırlıyorum: Azılı bir Ekim'di, sen yağmurlu bir sonbahar akşamı gibi çöktün çocuk hayall<span>e</span>rimin üzerine, tüm kenti kuşatmıştı sararmış yapraklardan sızan ölüm kokusu... Senin gözlerinde çakmaya uğraşan zavallı bir şimşek ve dudaklarındaysa şarap kokan ürkütücü bir gök gürültüsü! Kapattım o zaman tüm ışıklarını şehrin ve zehirli bir yılanyastığına dayayıp başımı dilimde yarım yamalak peri masalları ile çıkmaya başladım bakışlarından fışkıran camdan merdivene...</span></span></p>

    <p><span><span>Azılı bir Ekim'di senin utangaç yüzün benim şairane bakışlarımla ilk karşılaştığında. Hani olmayacak dualara güzel süslenmiş vurgulu <i>'Amin!’ler</i> okur ya hüzünlü delikanlılar, işte öyle olmayacak bir aşk hayal etmiştim ben de seninle.</span></span></p>

    <p><span><span>Ben bakışlarındaki buğuya vurulmuştum önce; öyle hüzünlü bakardın ki, göreni bir mermi gibi delerdi bakışlarındaki nem! Sonra utangaç sözlerini sevdim, sonra uzun kumral saçlarını, sonra da her şeyini!</span></span></p>

    <p><span><span>Sen ilk aşkımdın benim; ben ise senin başına gelen ilk büyük bela! Çocukluktan delikanlılığa doğru hızla ilerlerken tüm saatlerim gördüğüm ilk anda çarpıldım sana.</span></span></p>

    <p><span><span>Şeninse yaşlı bir cerrah gibi titriyordu narin ellerin hayatımı kurtaracak o aşk denen tehlikeli ameliyata girerken! Ve ben <span>n</span>arkozsuz yararak göğsümü, çıkarıp senin titreyen avuçlarına koydum kristal kalbimi!</span></span></p>

    <p><span><span>Korkuyordun, biliyordum bunu, biliyordum hayatın sana <i>ne gözle</i> baktığını! Elbette korkuyordun! Bir bedendin işte, herkes gibi bedeninin arkasına saklanmıştın sen de! İnsanlar hep ruhunun kılıfına şöyle bir göz gezdirip öyle vermişlerdi sana <i>kanaat notlarını.</i> Belliydi, kimi ikmale bırakmıştı güzelliğini, kimi yıldızlı pekiyi vermişti. Ama hepsinin verdiği notlar birbirinden sahteydi. Biliyordum, içinde büyük bir ıstırapla beslediğin o <i>küçük kız çocuğu</i> benden önce hiç kimsenin dikkatini çekmemişti.</span></span></p>

    <p><span><span>Ben senin karşına çıktığımda, sen daha ufacık bir kız çocuğuydun. Dünyanın en masum gülücüklerinden birine ev sahipliği yapardı daha ad(al)et bile görmemiş yüzün. Aşk, senin için yalnızca yakışıklı prenslere layıktı. Sen kimseyi sevmedin; kendini bile. Ben yüzüne gülünemeyecek kadar çirkindim senin için. Yüzüme baksan; kurbağadan tek farkım saçlarımın olması!</span></span></p>

    <p><span><span>Ve yalnızca güzelliği sevdin sen; bu yüzden kendinden bile nefret ederdin. Her sabah uzun kumral s<span>a</span>çlarını dümdüz taramak için baktığın aynada karşılaştığın kendi yüzüne bile kan tükürürdü senin bakışların. O kadar önemliydi ki dış görünüş senin için, yeni doğan kız çocuklarını diri diri gömen <i>Cahiliyye Devri Araplarına</i> yalnızca seni tanıdıktan sonra hak verdim!</span></span></p>

    <p><span><span>Evet, senin tek değer verdiğin şey güzellikti; dışarıdan bakınca hemen etkileyen bir güzellikti senin tek <span>i</span>stediğin. Oysa ilk bakışta görülen hiçbir şey derin olamazdı! Bir güzellik gerçekten güzellikse eğer ilk bakışta görülememeliydi. Ben bu yüzden sevmiştim seni; senin bile göremediğin o muhteşem güzelliği görmüştüm sende! Sen hep bu yüzden acı çekmiştin; güzellik baka<span>n</span> gözdeydi ve sen bunu hiç bilemedin. Oysa, bu ülkenin tüm okullarında zorunlu ders olarak okutuluyordu Aşık Veysel'in <i>"Güzelliğin on para etmez /Bu bendeki aşk olmasa"</i> dizeleri!</span></span></p>

    <p><span><span>Aşkın bir diğer adi da acı çekmek olarak yazılmıştı piyasadaki tüm <i>marjinal sözlüklere</i> ve bu yüzden hiçbir insan için acı çekmeye de değmezdi artık. Biliyordum bunu! İşte sırf bu yüzden yıllarca uğraşıp <i>âşık olunmaya layık bir tanrıça</i> yalanı yarattım. Ve bu yalanın adını <b class="kalin">D<span>e</span>niz</b> koydum. Sen dokuz ay durmadın annenin dölyatağında; ben seni dokuz günde büyüttüm beynimin karanlık odalarında ve Zeus misali alnımı yarıp doğurdum seni. Bu savruk yalana, yalan olduğunu bile bile, ilk ve tek inanan bendim. Tüm psikiyatristler birleşmiş gibi aynı şeyi söylediler bana yıllarca:</span></span></p>

    <p><span><span>“Deniz yok! Onu sen yarattın ve yok edecek olan da sensin! Yok <i>Düşler Ülkesi,</i> yok kanatlı atlar; unicornlar da yalnızca eski bir Yunan masalı ve artık içmelisin sana verdiğimiz ilaçları!"</span></span></p>

    <p><span><span>Ben de çok iyi biliyordum senin hiç olmadığını, ama senin var olduğuna inanmak zorundaydım. Yoksa bu katil dünya ile nasıl baş ederdim? Nasıl ayakta kalırdım? Nasıl hayal kurardım? Nasıl?!</span></span></p>

    <p><span><span>Nasıl?! Nasıl?!</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Sana bir isim verene kadar tek sıkıntım sana bir isim vermekti, isim verdikten sonraki tek sıkıntım ise <i>o ismi unutmak...</i></span></span></p>

    <p><span><span>Seni tanıdığım o azılı Ekim sabahında kapattım birden tavana dikili gözlerimi, yavaşça çöken gece gibi kapandı gözkapaklarım ve dudaklarım yüzyıllardır konuşması yasak bir meleğin ilk kez konuşacağı gündeki gibi ürkek bir heyecanla kıpırdadı, bir fısıltı gibi çıktı içimden kopup gelen fırtına ve birden? <i>"Deniz</i>..." deyiverdi<span>m</span>.</span></span></p>

    <p><span><span>O an tarihteki en büyük ve en gürültülü yıldırım Üsküdar'ın üzerine düştü! Sanki Cebrail’in <a href="../Text/Section0006.htm#n17" id="n17d"><sup>[17]</sup></a> kanadı son hızla Dünya'ya çarptı! İstanbul bile bu büyük acıya dayanamayıp kapadı gözlerini. Bir kez daha yavaşça aralandı susuzluktan çatlamış dudaklarım, göz kapaklarım hızla titredi? dudaklarımdan binlerce yıldır yeryüzüne fışkırmayı bekleyen bir yanardağdan fışkıran lavlar gibi fışkırdı harfler: <i>"De..., Deniz...</i> "</span></span></p>

    <p><span><span>Sessiz harfler, o an cesetlerin dirileri kıskandıkları kadar kıskandılar dudaklarımdan taze çeliğin üzerine dökülen soğuk sular gibi dökülüveren sesli harfleri. Ve o an Dünya’nın en büyük fay hattı aniden kırıldı Üsküdar’da.</span></span></p>

    <p><span><span>Ve sustum; konuşsam bir harf daha sızıverse çatlamış dudaklarımdan sanki İsrafil <a href="../Text/Section0006.htm#n18" id="n18d"><sup>[18]</sup></a> suru üfleyecekti! Kıyamet kopacaktı sanki!</span></span></p>

    <p><span><span>Hayatıma yön veren tek kelime <i>Deniz'di</i> artık! Diğer tüm kelimeleri unutmuştum sanki. Sanki alfabem bu kelimeyi oluşturan beş harften ibaretti ve sanki tüm harfler sessizdi. Bu kelime ne zaman aklıma gelse alev yutmuş gibi oluyordum, cayır cayır bir yangın çıkıyordu tüm hücrelerimde.</span></span></p>

    <p><span><span>Seni tanı(mla)dığım o lanet olasıca Ekim sabahı filtresiz bir</span></span> <span><span>sigara niyetine siyanür kokan bir mimoza sıkıştırıp kanayan</span></span> <span><span>dudaklarımın arasına, atladım gökkuşağı renginde kanatlan olan bir pegasusun <a href="../Text/Section0006.htm#n19" id="n19d"><sup>[19]</sup></a> sırtına ve hicret ettim başka bir boyuta.</span></span></p>

    <p><span><span>Öyle bir boyuttu ki bu, tüm takvimler sıfırdan başladı. Aylar Deniz’den başlayıp Deniz’de bitiyordu ve iki ayda dönüyordum senin etrafını. Boyut dediğin yalandı, boyut dediğine Deniz diyordu nüfus memurları; onlar ki, ne katillerin sicilini tuttular, onlar bile ayrı odalarda tutarlar senin kan kokan nüfus kayıtlarını.</span></span></p>

    <p><span><span>Deniz, senin adın; bir kaçış üstü açık bir tımarhane haline gelmiş Dünya'dan, başka bir boyuta geçmek için gereken tek sihirli kelime!</span></span></p>

    <p><span><span>Hani yalnızca isimlerinin baş harfleri yazılır ya mağdur çocukların üçüncü sayfa haberlerine, her şiirime sen<span>i</span>n adının baş harfleriyle başladım ben: D.A.? D.A....</span></span></p>

    <p><span><span>Gün geçtikçe cırtlak ambülans sirenlerine dönüştü adının baş harfleri kulaklarımda: D.A.di? D.A.di...</span></span></p>

    <p><span><span>Son hızla tımarhanelere sürdü ambülans şoförleri yorgun bedenimi ve daha ben gitmeden çekmişti hemşireler şırıngaya Diazem'i! <a href="../Text/Section0006.htm#n20" id="n20d"><sup>[20]</sup></a> Diazem'in kısaltması değil miydi sanki adının baş harfleri: D.A. D.A.!</span></span></p>

    <p><span><span>Bu iki harf ne zaman gelse yan yana? Azrail bile saklardı yüzünü avuçlarının arkasına! Şeytanlar kahkahalarla zikrederlerdi durmadan bu iki harfi: D.A.? D.A.! Adının baş harfleri; cehennemin giriş şifresi!</span></span></p>

    <p><span><span>Bambaşka bir kasırganın habercisiydi her aklıma gelişin, her aklıma gelişin yeni bir Azrail melodisi ve ben her melodiyi senfonileştiren deli bir müzisyendim!</span></span></p>

    <p><span><span>Sen ki, tüm amansız depremler avuçlarında ürer; son kullanma tarihi çoktan geçmiş bir masaldır gözbebeklerindeki keder!</span></span></p>

    <p><span><span>Sen ki, daha ilk kullanımda bağımlılık yapan acımasız bir h’eroine!<a href="../Text/Section0006.htm#n21" id="n21d"><sup>[21]</sup></a> Şırıngaya çektim bakışlarını ve şah damarıma bastım ilk golden shot'ımı!<a href="../Text/Section0006.htm#n22" id="n22d"><sup>[22]</sup></a></span></span></p>

    <p><span><span>Sen ki, halden bilmez kahpe bir yalancısın, damperli kamyonlarla salyangoz satarsın Müslüman mahallelerinde. Tek sıra dizilir de tüm kuduz köpekler, ağızlarındaki tüm salyaları senin avuçlarına akıtır. Sen, avuçlarındaki salyayı sülfürik bir asit gibi getirip benim gözbebeklerime boşaltırsın! Tüm seri katiller senin adını zikrederek başlarlar tüm sabah kahvaltılarına. Bir öfke varsa ortada, bir cinayet işlenecekse eğer her sabah uyanır uyanmaz maktul olmak en çok sana yaraşır!</span></span></p>

    <p><span><span>Sen ki, engizisyonun elinden burnu bile kanamadan kurtulmayı başarmış tek çocuk cadı! Hani düz bir tepsiydi o zamanlar Dünya, güzel melekler tatlı şaraplar sunardı hani bu tepsiyle tanrılara. Dünya dönmeye başlayan bir küre olduğunda bunu ilk olarak Galileo kutlamıştı hani, sıcak balmumu içerek bomboş bir barda. <a href="../Text/Section0006.htm#n23" id="n23d"><sup>[23]</sup></a> İşte sen, o barda garsondun; sıcak balmumu kadehleri taşırdın, taşkın sevinçleri Latince’ye sığmayan delirmiş bilim adamlarına!</span></span></p>

    <p><span><span>Tehlikeli bir küfür olarak öğretti senin adını genç şehzadelere tüm lalalar. “Bu isim tüm Dünya dillerinde küfürdür”, dediler! “Kimin yüzüne söylesen gözbebekleri kanar! Hangi cengâver delikanlı duysa kılcal damarları patlar! Ne zaman bir ayaklanma çıksa mutlaka geri planında afyon yutmuş kör büyücüler onun adını sayıklar!”</span></span></p>

    <p><span><span>Ne kadar şeytan varsa göğün kuytu köşelerinden aşağıya inmek için fırsat kollayan hepsi neşeyle iner yeryüzüne senin gözbebeklerinin kaydırağından. Yeryüzünü yıkamaz çünkü her sabah uyandığında, yıkamaz çünkü yeryüzünü hiçbir şeytan senin buram buram yalan kokan gözlerin olmasa!</span></span></p>

    <p><span><span>Ayyaş İblis her sabah bir kadeh kırmızı şarap eşliğinde sayıklar saçmalamalarını. “Ben,” der hâlâ etrafına toplanan yetmiş yedi oğluna? “bir zamanlar en sevgili kuluydum Allah’ın! Meleklerden hiçbiri hizmetimle yarışamazdı! Cennet önümde yemyeşil bir mısra gibi uzanırdı ve elbette aruzdu hurilerin o yürek çatlatan bakışları!</span></span></p>

    <p><span><span>Bir gün daha tan ağarmadan getirdi zebanilerden biri o kara haberi. 'Deniz...' dedi? ‘Sus!’ dedim, ‘Sus, anladım herşeyi, anladım küfre dönecek artık kıblemin istikameti!' Ve o gün bugündür, dudaklarıma değen kevser değil, bu lanet köpek öldürendir. <a href="../Text/Section0006.htm#n24" id="n24d"><sup>[24]</sup></a> Evet, insanın yaradılışı ilk habercisiydi Deniz'in doğumunun ve ilk habercisiydi Deniz'in doğumu inkârımın ve isyanımın!”</span></span></p>

    <p><span><span>Sen, hiç olmadığını bile bile peşinden koştuğum bir tanrıça müsveddesi! Kirpiklerinde şeytan kahkahası getirirdin hep yanıma gelirken, bir de, cinayete yatkın intihar süsü gözbebeklerinde. Yüzünde masumiyetin son sınırını andıran bir tebessüm gizlerdin. Ne zaman gelse hayalin karanlık odama, dolunayın gölgesine vuran ölümcül melankoli, boğardı beni sığındığım her masalda!</span></span></p>

    <p><span><span>Öyle bir uçurumdu ki Dünya, bu uçurumdan sadece uçarak kurtulabilirdi insan ve kanatlarımdın sen benim, hüzün dolu çığlıklarımın uçuruma vuran aksisedasıydın!</span></span></p>

    <p><span><i><span>Peri pekmezi</span></i></span> <span><span>damlardı senin bakışlarından ve ürkek çocukluğumun hiç gidilmemiş çocuk bahçeleri... Buram buram gotik katedraller akardı senin dudaklarından ve bir de çocukluğumun hiç vizyona girmemiş korku filmleri...</span></span></p>

    <p><span><span>Sen<span>i</span>n kana susamış dudakların benim dudaklarımdan duyulmamış kehanetler çalardı, -miş'li gelecek zaman hikâyeleri anlatırdı gözlerin -di’li geçmiş zaman süvarisi gözlerime...</span></span></p>

    <p><span><span>Sen, tüm korkak sorularımın sonuna kanlı soru işaretleri koyan en kanserojen yanımdın; birbirinden aykırı düş kuruşlarım! Zehirli mürekkep gibi her an biraz daha kanıma karışan yitirilmiş gözyaşlarını.</span></span></p>

    <p><span><span>Sen, dudaklarımda pıhtılaşmış gül tadı!</span></span></p>

    <p><span><span>Sen, mideme saplanmış evrenin en büyük ağrısı!</span></span></p>

    <p><span><span>Sen, beyaz pelerinlerini yüzümde paramparça eden peri parçası!</span></span></p>

    <p><span><span>Sen, her şafak vakti yüzümü yıkadığım kanlı cam kırıkları...</span></span></p>

    <p><span><span>Sen, avuçlarımda her baktığımda biraz daha parçalanarak içime saplanan sihirli ayna parçası.</span></span></p>

    <p><span><span>Sen, adının her harfinde ayrı bir gizem besleyen yörüngesini şaşırmış dolunay parçam.</span></span></p>

    <p><span><span>Sen, beni sensizliğe? kendini hüzne mahkûm etmiş intihara meyilli tanrıçam.</span></span></p>

    <p><span><span>Sen, hiç olmadığını bile bile taptığım sahte tanrıça! “Afrodit' in Zeus'tan olma kızı,” derdim sana, Zeus Afrodit'le hiç yatmadı oysa!</span></span></p>

    <p><span><span>Senin Psykhe olduğun masallarda ben hep Eros'tum. <a href="../Text/Section0006.htm#n25" id="n25d"><sup>[25]</sup></a> Gösteremezdim sana yüzümü, çirkindim, kimsesizdim! Sonra değişen zaman paramparça etti destansı düşlerimizi. Sana Pollyanna olmak düştü, bana ise Pinokyo rolü uygun görüldü!</span></span></p>

    <p><span><span>Sonunda anladım; bir bağımlılıktın sen, her anlatmaya çalıştığımda çizgisiz beyaz kağıtlarımın üzerine ölümün soğuk gölgesini düşüren. Sende kopamadığım şeyler vardı!</span></span></p>

    <p><span><span>Sen, hüzünlü bir intihar serenadı!</span></span></p>

    <p><span><span>Sen, şizofrenik bir uzay boşluğuna sonsuz yalan tohumları serpmekten farksızdın benim için.</span></span></p>

    <p><span><span>Sen, <i>yedinci semaya</i> açılan tek boyut kapısı!</span></span></p>

    <p><span><span>Şiddetli bir buzul çağının ilk habercisiydi sanki, büzülmüş gözlerindeki bakışlar! Ve tarihteki en büyük isyanın başladığı yerdi gözlerindeki şehvet kokan şehla şehir!</span></span></p>

    <p><span><span>Ne zaman düşünsem seni gözlerimden buz damlardı!</span></span></p>

    <p><span><span>Ne zaman görsem seni gözlerimin saçaklarına tutunan buz, eri<span>m</span>eden buharlaşırdı!</span></span></p>

    <p><span><span>Ne zaman duysam buruk sesini zaman, zamansızlığın orta yerinde yapışıp dudaklarıma, beklenmedik ölümlerin nemini bırakırdı.</span></span></p>

    <p><span><span>Ne zaman seni yazmaya kalksam çizgisiz beyaz kağıt<span>l</span>ara tüm tükenmez denilen kalemler çektiğim derin acının şiddetiyle tükenirdi avuçlarımda!</span></span></p>

    <p><span><span>Ne zaman baksam sana ağlardın!</span></span></p>

    <p><span><span>Ne zaman sana dokunmak için ellerimi uzatsam anakaradan kocaman bir toprak parçası kopardı.</span></span></p>

    <p><span><span>Ne zaman duysam kızgın sesini şeyta<span>n</span> yeni bir kehanetini fısıldayarak vahyederdi kulaklarıma. Bakışların her defasında havada çarpışan iki savaş uçağı gibi çarpışırdı bakışlarımla!</span></span></p>

    <p><span><span>Senin çocuk yüzünün her milimetre karesine yüzyıllardır hükmeden gülümseme ne zaman çarpsa bakışlarımın tuzlu şiddetine gönlümün tüm uçsuz bucaksız haşhaş tarlalarında beş yapraklı yoncalar açardı!</span></span></p>

    <p><span><span>Sen bir kez gülümserdin tüm Samanyolu'nda yangın çıkardı. Ne kadar hayvanat bahçesi varsa hepsinin demir parmaklıkları kırılırdı!</span></span></p>

    <p><span><span>Sen bir gülümserdin, özgürlüğüne kavuşurdu tüm Dünya'nın halkları, şehirdeki tüm kızlar evden kaçardı!</span></span></p>

    <p><span><span>Senin gözlerinden İsrafil sızardı ve <i>Suru Üfletmeye Kışkırtma Cemiyeti</i>'ydi kurucu başkanı olduğum tek kişilik terör örgütünün adi!</span></span></p>

    <p><span><span>Senin gözlerinden bir damla yaş düşse yeryüzünün tüm ırmakları taşardı! Milyarlarca yıldır sabırla bekleyen doğa bir anda kıyametle tanışırdı!</span></span></p>

    <p><span><span>Sen bir kez ağladın mı, benim şizofren bakışlarımda yarasa çığlıkları cirit atardı. Islak bakışların psikopat bir şair gibi bakışlarıma durmadan jilet atardı! Parmak uçlarından Zeus sızardı senin, bakışlarından bakışlarıma durmadan Afrodit akardı! Ve sanki Eros saç diplerine kamp kurmamış mıydı?!</span></span></p>

    <p><span><span>Saçının her teli sabahlara kadar kanatırdı avuçlarımı! Bir kez bile dokunamadığım o güzel saçların camdandı! Bir devlet sırrını saklar gibi, bir mücevheri saklar gibi, bir savaştan asker saklar gibi sakladın bu yüzden benden saçlarını...</span></span></p>

    <p><span><span>Biliyordum, senin saçların camdandı! Birkez dokunacak olsam kırılacaktı! Birkez bakacak olsam büyük bir sırla çatlayacaktı!</span></span></p>

    <p><span><span>Sen, kurbağa prensler diyarının, <i>saçları camdan Rapunzel'i!</i> Göremezdin ki hiç ellerine cam kırıkları saplanmış cesetleri... Bu yüzden hiç kızmadım sana! Ve parçaladım kendimi senden gizlice çaldığım bir tutam saçla...</span></span></p>

    <p><span><span>Kaçmaya çalıştıkça her girdiğim sokağın çıkmazında karşıladı beni ufacık ellerin! Sırılsıklamdı hep uzun düz saçların ve bembeyaz peri pelerinleri giymiştin! Ellerini uzatıp “Buradayım!” derdin. Göz yaşlarımdan yanaklarıma taşan şelâle, en hırçın tsunamilerini yaratırdı evrenin ve gözyaşlarımın içinde çırpınırken uzanırdı yorgun ellerim senin ellerine.</span></span></p>

    <p><span><span>Gülümseyişinde aksi bir şeytan gizliydi senin, tüm günahlara davetkâr, asi bir şeytan! Bakışlarında serçe cesetleri saklar, gözbebeklerinde intiharlar beslerdin ve tüm aşklar ölü doğardı cehennemin yamacına dikilmiş gözbebeklerinde. Ve tüm yola çıkan transatlantikler? Deniz denen buzdağına çarparak batardı gözyaşlarımın okyanusunda!</span></span></p>

    <p><span><span>Bilinmezliğe açılan bir kapıydı yüzünde sakladığın o sahte tebessüm, çekerdin beni! Çekerdin! Çekerdin! Çekerdin! Bu öyle bir çekim kuvvetiydi ki, Newton görseydi derhal asardı kendisini o elma ağacına; çünkü ne kütle çekim kuvveti açıklayabiliyordu bunu, ne de gravitasyon <a href="../Text/Section0006.htm#n26" id="n26d"><sup>[26]</sup></a> kanunu!</span></span></p>

    <p><span><span>Karşıma çıkan ilk ve tek <i>iç denizdin,</i> bu çıldırasıya dalgalarla durmadan yüzümü döven deli okyanusta! Yalnızlığıma terk edildiğimde bambaşka biri oluyordum çünkü ben. Haykırıyordum çığlıklarla, duymuyordu hiç kimse! Hiç kimse tutmuyordu durmadan titreyen ellerimden...</span></span></p>

    <p><span><span>Sen, evrende beni kurtarabilecek tek şey gibi gözüküyordun. Böyle olmadığını bile bile buna inanıyordum! <i>Şizofreni</i> inandırıyordu insanı en olmayacak şeylere bile!</span></span></p>

    <p><span><span>Ben, izin vermiyordum ki hayallerime girmen için sana, hiç izin vermemiştim; sen, bir haydut gibi dalıyordun hayallerimden içeri. Beni bambaşka bir dünyaya çağırıyordun. İntiharlara sürüklüyordun beni, intihar sana giden o uzun yolun başlangıcı gibi geliyordu...</span></span></p>

    <p><span><span>Bir kaşık kırmızı öksürük şurubu gibi değiyordu dudaklarıma senin hiç olmayan dudaklarından sızan sıcak kan! Gerçekten izin vermiyordum ben düşlerimden içeri girmene! Sen hak etmeyi hiç başaramadığın düşlerimi hep hack<a href="../Text/Section0006.htm#n27" id="n27d"><sup>[27]</sup></a> ediyordun.</span></span></p>

    <p><span><span>Hayalin, her gece hınçla girip odama, “Bu en ciddi eylemimiz, sakın kıpırdamayın!” diye haykıran eğitimli bir intihar komandosuydu! Ve hayalinin kakao rengi gözlerine ne zaman değse gözlerim krema renginde acılar akıyordu gözyaşlarımın kana</span></span><span><span>li<span>za</span>syonund<span>a</span>n...</span></span> <span><span>Ne zaman de<span>ğ</span>se ell<span>e</span>ri<span>m</span> uzun kumral <i>s<span>a</span>çlarına</i> ebedi bir sessizlikte müebbet hapis yatıyordu tüm düşlerim!</span></span></p>

    <p><span><span>Senin her kelimen yeni bir acının hiç dinlenmemiş masalıydı, her gidişin hiç gidilmemiş bir cehennemin boyut kapısı! Yokluğun, sadece benim inanmadığım koca bir gerçek, varlığınsa benden başka hiç kimsenin inanmadığı masalsı bir yalandı ve AŞKTI ikisinin arasındaki derin uçurumun adi!!</span></span></p>

    <p><span><span>Seni tanımlamak için bu kadar çok uğraşmama rağmen hâlâ senin kim olduğunu bilmiyordum... Sen dediğim, ikinci tekil şahıs zamiri kullanarak tanımladığım, Deniz miydi, yoksa başka biri mi? Bilmiyordum! Yüzü nasıldı sevdiğimin, saçları ne re<span>n</span>kti? Bilmiyordum! Bildiğim tek şey durmadan seviyor oluşumdu. Sadece seviyordum! Neden, nasıl ve neyi diye soramadan seviyordum! Beyaz mumdan, dibi delik bir sandala binip acemi alevlerin dalga sayıldığı bir <i>ateş deniz'ine</i> açılıyordum son sürat! Nereye gideceğimi bilmeden durmadan eriyerek kürek çekiyordum; ellerimdeki kürekler mumdan, ellerim mumdan, parmaklarım mumdan...</span></span></p>

    <p><span><span>Çekilen tüm bu katmerli acılara inat, sana olan sevgim gittikçe büyüyordu. Daha çok hissediyordum artık acıyı! Rüzgâr tüm vahşetiyle okşarken saçlarımı ve sürerken yüzüme kutsanmış ellerini ben seni daha çok seviyordum! Ayrıştırıyorken aşkımın üzerindeki kara bulutlar ruhumun DNA'larını binbir parçaya ben sana daha çok bağlanıyordum. Savururken rüzgâr beni istediği yöne ben sana daha çok yakınlaşıyor ve anlıyordum aşkın kendine bile yabancılaşmak olduğunu. Sonra daha da tuzlanıyordu gözlerimden senin için akıttığım yaşların tadı! Çekilen acılar arttıkça artıyormuş demek ki gözyaşındaki <i>sodyum klorür</i> <a href="../Text/Section0006.htm#n28" id="n28d"><sup>[28]</sup></a> miktarı!</span></span></p>

    <p><span><i><span>Sevilecek bir yanım bulabilsem seni sevmekten ebediyen vazgeçecektim!</span></i></span> <span><span>Üstüme büyük bir özenle giydiğim ütüsüz deli gömleğini yırtıp paramparça edecektim! Ama bulamadım; psikiyatri kliniklerindeki doktorlar sana duyduğum masumane aşka <b class="kalin">paranoid <span>ş</span>izofreni</b> teşhisi koydular!</span></span></p>
  </div>

  <div>
    <h1 id="sigil_toc_id_3"><span><b class="kalin"><i class="yatik"><span>İkinci Rönesansın Başlangıcı</span></i></b></span></h1>

    <p><span><span>Azılı bir Ekim'di, bu upuzun hikâye başladığında... Ekim'in orta yerinden son hızla aşk geçiyordu; o aşk ki, o güne kadar ikimizin de istasyonlarından hep transit geçmişti. Aşık olmak için gereken herşey mevcuttu: yalnızlık katlanılmazdı, sevgisizlik diz boyu... Azılı bir aşk masalıydı, nazlı tütünlerin ardı arkasına yaktığım sigaraların ucunda genç kız saçları gibi yandığı akşamlar. Ve azılı bir İstanbul yalanıydı, yalnızlıktan ürkerek alkole sığınmış hayatlar. Yedi düveli inim inim inleten çığlıklarım? tek mahsulüydü zavallı ve şizofren bir aşkın ve dünyanın tek <b class="kalin">Çığlık Mahsull<span>e</span>ri Ofisiydi</b> yaralı ruhum!</span></span></p>

    <p><span><span>Azılı b<span>i</span>r Ekim sabahıydı senin hüzünler büyüten yüzünü ilk gördüğümde... XX. yüzyılın bitimine ne kalmıştı ki, topu topu bir avuç hüzünle geçirilecek gün, bir ele sığan parmaklardan bile az ay belki. Süt dişlerini daha yeni yeni döküyordu her ikimizin de hayalleri, aşkın ve acının azı dişleri büyük bir ateşle çıkmaya çabalarken.</span></span></p>

    <p><span><span>Sıcak bir Ekim sabahıydı aniden karşılaştığımızda; etraf buram buram aşktı, acıydı, yalnızlıktı... Sanki elini sallasan aşka çarpacaktı. İkimizin de dudaklarını parlak rujlar gibi süsleyen belli belirsiz gülümsemeler, neredeyse küçük çaplı bir kıyamet koparacaktı...</span></span></p>

    <p><span><span>Zaman çok ama çok kötüydü... Her şeyden öte Ekim'di! Ani bir baskın yapsaydı ikimizin de evlerine Narkotik, gecenin en ücra köşelerine özenle zulalanmış ve piyasa değeri hayli yüksek uyuşturucu gibi bir yalnızlık yakalayacaktı!</span></span></p>

    <p><span><span>Çünkü ikimiz de yapayalnızdık, yalpalatan yalnızlıkların çıkmaz sokaklarında sonsuzluğa uzanan çift şeritli köprüler kuruyorduk herkesten gizli. İçimizde tehlikeli birer fay hattı vardı, sanki ayrılsak birbirimizden depremler olacak, şehirler yıkılacaktı.</span></span></p>

    <p><span><span>Gözbebeklerimizde kimsesiz şelaleler besliyorduk her ikimiz de, sanki baksak birbirimize bir kez olsun umutlar ve maviler ve aşklar sel olup taşacaktı...</span></span></p>

    <p><span><span>Seninle karşılaştığımda, alkol uçurumlarının sentetik izdüşümlerinde bir aksiseda olmuştu artık sesim! “Bırakma beni!..'' diye haykırıyordum, “Düşüyorum!” Kime bağırdığımı bilmeden paslı bir çivi gibi çakıyordum titreyen sesimi boşluğa! Düşüşlerimi, ölüşlerimi ve intiharlarımı katık edip kaçak katlar çıktığım kederime, şarap şişelerini rastgele duvarlara vurarak en hassas yerinden kesiyordum bedenimi! Bir ses bekliyor gibiydim karanlığın ortasında! Seni bekliyor gibiydim gözünü gökyüzüne dikmiş çaresizce kıyameti bekleyen yalnız keşişler gibi!</span></span></p>

    <p><span><span>Yalnız başaramazdım, çünkü korkuyordum, hem de çok korkuyordum: Yalnızlıktan, sevgisizlikten, bu intiharların her türlüsüne yardım ve yataklık eden gecelerden, hasretin solmuş bir güle çevirdiği sesimin suskunluğundan, kâbuslara beklenmedik U dönüşleri yapan rüyalarımdan, bu şehrin ben seni sevdikçe daha da daralan arka sokaklarından, içine düştüğüm aşk denen evrenin en büyük kara deliğinin çekim kuvvetinden ve tam yakaladığımda, diğer tüm</span></span> <span><span>mutluluklarda olduğu</span></span> <span><span>gibi seni de kaybetmekten korkuyordum; hem de çok korkuyordum! Ve artık engel olamıyordum gözpınarlarımdan yavaş yavaş süzülmeye başlayan yaşlara.</span></span></p>

    <p><span><span>Tütün değil, yalnızlığı sararak yaktığım sigaralar ne zaman sönecekti avuçlarımda?! Sessizliği meze sanıp içtiğim içkiler ne zaman tükenecekti?! Ruhumu esrarına kurban verdiğim peri masalları ne zaman mutlu sonla bitecekti? Platonik aşkların sentetik hayallerini bomboş yataklara yatırdığım ezbere sevişmelerden ne kalmıştı ki geriye? Yoktu hiçbir sorunun cevabı! Seni bekliyordum tüm sorularıma bir yanıt bulmak için!</span></span></p>

    <p><span><span>Cevaplayamadığımız her acımasız sorunun altında kanlı som işaretleri vardı ve bir de ölü yılan kuyuları. Sevmek için yaratılmıştık sanki her ikimiz de, sevecek bir şeyler arıyor gibiydik o işgal günlerinde. Sevecek kuşlar, ağaçlar, defterler arasında can çekişerek kuruyan kırmızı güller ve duvarları yüksek, kuytu okul bahçeleri arıyor gibiydik. Sen üç noktalardan danteller yapıyordun o zamanlar, bense her gece kırdığım şarap şişeleriyle kesiyordum incecik bileklerimi!</span></span></p>

    <p><span><span>Her taraf acı dolu bir karmaşayla kaplanmıştı: Dört yanda Düş <b class="kalin">Sokağı Sakinleri</b> <a href="../Text/Section0006.htm#n29" id="n29d"><sup>[29]</sup></a> ve yalanlar ve aşklar ve La minör bir şizofreni! D<span>ö</span>rt yanda <b class="kalin">Ümit Yaşar</b> ve cinayetler ve intiharlar! Dört yanda yıkık dökük akıl hastaneleri ve Akineton<a href="../Text/Section0006.htm#n30" id="n30d"><sup>[30]</sup></a> ve Norodol <a href="../Text/Section0006.htm#n31" id="n31d"><sup>[31]</sup></a> ve Diazem...</span></span></p>

    <p><span><span>Azılı bir Ekim'di ürkek avuçlarımıza santim santim dökülen kapkara tabut! O zamanlar cinayetler, intiharlar, aşklar ve ihanetler en çok küçük çocukları zehirliyordu... Ve her ikimiz de daha yeni yeni öğreniyorduk şizofren<span>i <i class="yatik">deniz</i>lerinde</span> sonsuzluk gemileri sürmeyi! Bu yüzden çocukluğumuzun ilk sahici Ekim'inde, iki ağır yük gemisinin çarpışması gibi açık denizde çarpıştık birbirimizle tam da şizofreninin en tuzlu yerinde! Çarpıştık ve battık... Adam öldürür gibi battı Güneş, <i class="yatik">deniz</i><span>lerde</span> ne kadar gemi varsa hepsi battı! Aşk kara bir diken gibi battı ikimizin de gözbebeklerine; ikimiz de o dikeni oradan çıkaracak bir cımbız aramadık!</span></span></p>

    <p><span><span>Gerçekten çok zor zamanlardı; çocukların su tabancalarına kan tükürüp namlularını yüzüme doğrulttukları azılı bir Ekim ayıydı! Bir yanda intihar vardı, diğer yanda yalnızlık! Dört yanım <b class="kalin">psikoz piskoposuydu</b> ve İstanbul’un yedi tepesi yedi ayrı zebani kusmuğu!</span></span></p>

    <p><span><span>Herşeyi bir kenara bıraksak bile Ekim'di! O zamanlar, akıl hastanelerinden alelacele firar etmiş bakışlar taşıyorduk gözbebeklerimizde ve bir de karanlığın ortasında ıslak kibritleri yakma telaşı! Çocuktuk, yeni yeni öğreniyorduk ikimiz de hayata <i class="yatik">alıcı gözüyle</i> bakmayı! Ve önü alınamayan bir öfke gibi durmadan kırbaçlıyordu içimizdeki yangını <b class="kalin">su</b><span>s</span><b class="kalin">kunluğum gramer kuralları!</b> Belki de sırf bu yüzden karşılaştık bir anda tam da Ekim'in orta yerinde...</span></span></p>

    <p><span><span>Aşka hiç bu kadar ihtiyaç duyamazdı insan; gizlenecek daha ne kadar sır kalmıştı ki dört duvardan? Ne zaman dile gelecekti tüm sırların cö<span>m</span>ertçe paylaşıldığı odalar, o çatlamış çay fincanları? yarışma kadar içilip ani bir sinirle söndürülen sigaralar ve bangır bangır çalan <b class="kalin">Düş Sokağı?</b> İstanbul ne zaman dile gelecekti? ne zaman yutacaktı evleri? ağaçları ve gemileri? Ne zaman sıkacaktı ihaneti göz bebeklerime zehirli bir kurşun gibi? Yoksa o da mi şahit yazılacaktı ani intiharımda?</span></span></p>

    <p><span><span>Belirsizdi saçma soruların anlamsız cevapları! Çünkü her Ekim İstanbul'da geceler uzun, intiharlar yakındır; içilmelidir... İçkinin unutturduğu şeylere şahit olunmuştur sanki bu şehrin kalabalık meydanlarında, en çok da insana kendisini unutturduğuna!</span></span></p>

    <p><span><span>Ekim'in en acımasız günleriydi aslında, âşık olmak için gereken herşeye sahiptik her ikimiz de. S<span>i</span>temdi artık seslerimizdeki hüzün, sitemdi acılara, anılara! Sanki bir neden arıyor gibiydik, neden arıyormuş gibiydi Azrail.</span></span></p>

    <p><span><span>Aşık olmak için neden arıyor gibiydik ikimiz de, acı çekmek için, hasret çekmek için... Ve ıslak bir sabun gibi kayıp gidiyordu kimseye bahsedemediğimiz çocukça hayallerimiz avuç içlerimizden!</span></span></p>

    <p><span><span>Ve düştü sonunda bu azılı Ekim' in yüzüne taktığı tüm maskeler! Karlı bir tepede kimsesiz bırakılmış çığlıklar gibi çığ olup yuvarlandı aşk ikimizin de gözbebeklerine. Doğumhane koridorlarından çocuk kaçırır gibi telaşla çıkıverdim senin karşına.. .</span></span></p>

    <p><span><span>Tüm bulutlar çöktü bir anda İstanbul'un üzerine, şimşekler <i class="yatik">yedi tepenin</i> üzerinde düşmeye yer aradılar uzun uzun ve gök aç bir aslan gibi kükredi. Ben hâlâ suskun ve bir ceset kadar hareketsizdim, yaşadığımı anlamak için gözlerimden akan yaşları görmek gerekirdi. Bir damla daha süzüldü gözlerimden, sanki <i class="yatik">'Yaşıyorum...'</i> der gibi ve tüm bulutlar koro halinde eşlik ettiler gözlerimden süzülen zehre.</span></span></p>

    <p><span><span>Güzel bir Ekim gününde sokaklarda dolaşan herkes aniden yakalanıverdi yağmura. Delinmişti sanki gök, dur durak bilmeden yağıyordu yağmur, İstanbul hiç böyle bir yağmur görmemişti; Boğaz'dan fışkıran dalgalar delik deşik bir Neyle tasavvuf musikisi üfler gibi vuruyorlardı terkedilmiş sahillere, şimşekler durmadan paratoner arıyorlardı toprakla uzun uzadıya öpüşmek için, kudurmuştu sanki Boğaz, alabora etmişti küçük balıkçı teknelerini Karadeniz’den esen şiddetli poyraz! Delinmişti sanki bir kevgire dönmüştü İstanbul’un üstünü bir yorgan gibi örten göğün gözbebekleri. Oysa, yağmurun tek sebebinin benim gözpınar 1 arımdan herkesten gizli ve acı dolu bir şekilde kopup gelen iki damla gözyaşı olduğunu İstanbul’dan başka hiç kimse bilemedi, düşünemedi. Meteoroloji fakültelerinde bile öğretilmiyordu ki, acı çeken âşık şizofrenlerin gözlerinden süzülen yaşların, Mikail’in <a href="../Text/Section0006.htm#n32" id="n32d"><sup>[32]</sup></a> yüreğini paramparça ettiği!</span></span></p>

    <p><span><span>Tam böyle bir zamanda sen bir anda döndün ve tam arkanda sana yalvaran gözlerimin derinliklerine baktın; hayatıma ilk kez o gün geldin. Hayatıma' gelişin hiçbir gelişmeyle karşılaştırılamayacak bir flaş haberdi, kalbimin ana haber merkezine alev almış bir meteor gibi düşen! Geldin; yanaklarında sapsan mimozalar vardı ve ıslak gözbebeklerinde aniden bestelenmeye başlandı aşkımızın ilk şarkısı. Sen la minör’dün elbette bense boynu bükük bir re majör; karşılaştık seninle aşk denen bu hüzünlü şarkının en güzel yerinde! Geldin, tüm çorak çöller yeşerdi sanki; sanki ait değildi göz bebeklerin bu evrene.</span></span></p>

    <p><span><span>Tüm korkuna rağmen geldin, koşar adım yağan bir yağmur gibi aktın gözbebeklerimdeki yüzyıllık mateme! Ve ben katrandan karalar sürerek ıslak kirpik diplerime bir cinayet işler gibi dokundum saçlarındaki kedere!</span></span></p>

    <p><span><span>Geldin, sarıldın bana doludizgin... Geldin, bir bayram yeri gibiydi yüzün, sanki bir halk özgürlüğüne kavuşmuştu, sanki tüm melekler yeryüzüne inmişti; geldin, uzattın ellerini... Ben de uzattım sana titrek parmak uçlarıma ev sahipliği yapan ellerimi... Ve ellerimiz iki galaksi birleşir gibi birleşiverdi boşlukta...</span></span></p>

    <p><span><span>İçimizde biriken tüm tutkuların tutukluk yaptığı, ateşin yakmadığı, buzun erimeden buharlaştığı ve şizofren komutanların</span></span></p>

    <p><span><span>gemileri karadan yürüttüğü o dehşet ve karmaşa dakikalarında tuttun; tuttun ellerimden... <a href="../Text/Section0006.htm#n33" id="n33d"><sup>[33]</sup></a></span></span></p>

    <p><span><span>Ve Zilhicce'den Rebiyülevvel'e hızla akarken kurumuş mimozalar gibi takvim yaprakları fışkırdı dudaklarından “Biz arkadaşız!” sözcüğü, o hüzünle aşkın seviştiği Ekim sabahı! Bu “bir mısralık macera”<a href="../Text/Section0006.htm#n34" id="n34d"><sup>[34]</sup></a> sadece iki kelimeyle başladı! Geleceğin tüm sanat tarihçileri ise <i class="yatik">İkinci Rönesans ’ın Başlangıcı</i> diyeceklerdi karşılaştığımız o Ekim gününe...</span></span></p>

    <h1 id="sigil_toc_id_4"><span><b class="kalin"><i class="yatik"><span>Aşk Delilere Mahsustur</span></i></b></span></h1>

    <p><span><span>Aşk İstanbul’da acıyla birlikte anılır! İstanbul'un tüm arka sokaklarında ve işlek caddelerinde acıyla çete halinde dolaşan aşk, her babayiğit delikanlıdan dalga geçercesine haraç keser! Bu acı hüzünlü bir Bizans mirasıdır bu kente; ki, yine bu acıdır kütür kütür küfreden her gece aşıkların kanayan gözbebeklerine...</span></span></p>

    <p><span><span>Haddi hesabı yok artık, genç delikanlıların güzel kızların bedenlerine sahip olmak için söyledikleri şehvet kokan yalanların!</span></span></p>

    <p><span><span>Aşk, bu yalanların üzerine garnitür olarak konulan ucuz bir süs olmuş!</span></span></p>

    <p><span><span>Sabahtan öğlene doğru koşar adım ilerlerken tüm saatler hâlâ uyuyamadığımı anlayarak bomboş yatağın içinde doğruldum, şampanya rengi duvarlara baktım biraz, sonra ahşap pencerelere, sonra hızla sağ tarafıma dönüp yatağın kenarındaki kahverengi ahşap sehpanın üzerinde duran sigara paketinden bir tane aldım ve sigarayı kurumuş dudaklarıma götürerek tahrip gücü yüksek bir bombanın fünyesini ateşler gibi çaktım kibriti. Derin bir nefes çektim sigaramdan, bacaklarımı dizlerimden kırarak kendime doğru çektim ve en büyük öğretisini açıklayacak olan filozoflar gibi açtım bu kez dudaklarımı, “Aşk,” dedim fısıltıdan biraz yüksekçe bir sesle. “Aşk, delilere mahsustur..</span></span></p>

    <p><span><span>Sesim odanın içinde defalarca yankılandı. Ve bu sözü bir tek ben duydum!</span></span></p>

    <p><span><span>İçimde derin bir kederle odanın duvarına dayalı yatağıma doğru ilerledim. Yavaşça çok yükseklerden bırakır gibi bıraktım bedenimi yatağın üzerine, başımı yastığa dayayıp dışarıdan hiçbir yerim görülmeyecek bir şekilde örttüm yorganı üstüme ve yüksek sesle, “Aşk, delilere mahsustur!" dedim.</span></span></p>

    <p><span><span>Gözkapaklarım günlerdir süren uykusuzluğa daha fazla dayanamayarak yavaşça kapandı ve hızla tatlı bir rüyaya geçiş yaptım.</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Sana âşık olmak zorundaydım! Her mevsim ceset çıkardı benim bakışlarımdan, yağan her yağmur ölü ele geçirirdi bu şehrin aşkın ve acının terörüne gönüllü militan olmuş tüm arka sokaklarını!</span></span></p>

    <p><span><span>Durmadan yüzündeki tebessüme gömüp tüm ölü yılanları, senin bakışlarındaki ürkek çocuğa sarılıp ağladım yedi yıl boyunca ve hatta kirpiklerinden süzülen alaycı şeytan kahkahalarından sevgi bile dilendim! Buram buram tüten bir intiharın koynunda sabahlara kadar seviştim yokluğunla ve avuçlarımda erimiş elmaların kabuklarını özenle soyup bir kara büyü yapar gibi taktım senin uzun düz saçlarına...</span></span></p>

    <p><span><span>Aşk dediğin şiirsel olmalıydı! Ölü yılanlardan çaldığım zehirli gözyaşları ve avuçlarımdan durmaksızın sızan kanla yazdım <i class="yatik">tarifi imkânsız aşkın</i> şiirini! Şiir gibi değil, hayat gibi yazdım tüm mısraları ve ölüm gibi kafiyelere tutsak ettim tüm hayatımı...</span></span></p>

    <p><span><span>Aşk dediğin acımasız olmalıydı! Sert ünlem işaretleri serpiştirdim saçlarındaki günahkâr elma kabuklarının arasına, bir ayrılığı yeniden ya<span>ş</span>ar gibi öldüm kan kokan avuçlarında ve derin soru işaretleri bıraktım nemli gözbebeklerindeki ölü serçe çığlıkları koleksiyonuna!</span></span></p>

    <p><span><span>Aşk dediğin imkânsız olmalıydı! Sımsıcak gecelerde bile titreyip yokluğunun sızısıyla bir fincan sıcak çay ikram ettim duvarlara düşen hayaline... Üşüdüm, yalnızlığın acısıyla tir-tir titreyip donar gibi tuttum hayalinin ellerinden ve yanar gibi düştüm evrenin eıı derin uçurumundan! Uzun upuzun, ac<span>ı</span> dolu bulut koridorlarında kanatlı atlara binerek gezdim tüm evreni! Tütün niyetine kanserojen hasretini sardım ve dumanında eridim içtiğim her sigaranın...</span></span></p>

    <p><span><span>Tüm acıları mastar halinde bıraktım hiç yaşanmamış gibi, hiç kurulmamış cümleler gibi, bıraktım tüm acıları, kanser gibi bir hasrete uyuşturucu gibi bir hayalle direndim! Direndim! Direndim! Direndim!</span></span></p>

    <p><span><span>İsim olmaktan fiil olmaya terfi ettim sonra, <i class="yatik">sevmek</i> oldum, sevmenin mastar halinde kaldım, sonra fiilden zamire dönüşerek kavruldum, alev alev bir şehvetin koynunda kavruldum gecelerce, ben değil <b class="kalin">biz</b> oldum... Kocaman bir <b class="kalin">okyanustum</b> ben; benliğimden sıyrılıp <b class="kalin">Deniz oldum!</b></span></span></p>

    <p><span><span>Aşk?! Yalandı! Hiç yaşanmamış ve yaşanamayacak kadar büyük bir ütopyaydı! Ve ben henüz hiç sevmemiştim seni. Bir ütopyaya âşık olmak nedir bilemezsin. Elini uzatırsın bir boşluğa, tutamazsın!</span></span></p>

    <p><span><span>Biliyordum, aşk delilere mahsustu... Aşkın ne olduğunu ise aslında kimse bilmiyordu. Anlatmaya çalıştıkça kağıtla öpüşen kalem yakıyordu kağıdı, alev alan kağıt bir anda kül oluyordu, kaleme sıçrıyordu ateşi, kalem yanıyordu, kül oluyordu, <i class="yatik">aşk kağıda yazılmıyordu,</i> yazmaya kalkışınca da ortada bir tek kül kalıyordu; bu kül alınıp deniz'lere serpiliyordu. <i class="yatik">Ortada aşk adına bir tek kül kalıyordu,</i> kül rengi bir acı, is kokan bir yalnızlık ve alev alarak ateşe dönüşmenin coşkun sevincinin ardından kül olmanın getirdiği acı azap kalıyordu! Aşk anlatılamıyordu!</span></span></p>

    <p><span><span>Hiç yoktan acılar yaratmak değil miydi sanki aşk denen yalan? Hangi aklı başında insan âşık olurdu, öyleyse?! Aşk <i class="yatik">normal insanlara</i> oyun gibi gelirdi, tıpkı şizofreni gibi. Seks denen iğrençliği gizlemek için arkasına saklanılan bir paravan sanırdı normal insanlar aşkı! Tıpkı şizofreniyi dikkat çekmek için numara yapan insanların oyunları sandıkları gibi!</span></span></p>

    <p><span><span>Aşk denilen şey tüm dünya dillerindeki en kirletilmiş, en çok kötüye kullanılmış ve anlamı en çok değiştirilmiş kelimeydi. Tüm filologlar saklamaya çalışıyorlardı bu hadiseyi, bunu sözlüklere yazmaya kalkışanları <a href="../Text/Section0006.htm#n35" id="n35d"><sup>[35]</sup></a> kongrelerinden kovuyorlardı, ama gerçeklerin ortaya çıkmasına yine de engel olamıyorlardı. XXI. yüzyılda aşk, yalnızca kraliçelere ve tanrıçalara layık bir ayrıcalıktı.</span></span></p>

    <p><span><span>Artık olabildiğince ucuzlamıştı aşk İstanbul sokaklarında, güpegündüz alınıp satılıyordu sanki. Yüzyıllardır bu sokaklarda aralıksız hüküm süren hayâ bir anda ortadan kaybolmuştu, cilveli genç kızlar yerlerini korkunç bakışları olan cadılara bırakmış, delikanlılar ise aşk yerine kudurmuş aç köpekler gibi et peşinde koşmaya başlamışlardı.</span></span></p>

    <p><span><span>Aşkı, <i class="yatik">alelade bir bedeni sahiplenmek</i> sanıyordu artık insanlar, ruhu başka bir ruha akıtmak hiçbirisi için cesaret edilebilecek bir şey değildi. Tüm hayatını bir insanı mutlu etmeye adamak, kalkışılacak işlerden değildi! Herkes, eline geçirdiği bir bedeni sahiplenip, <i class="yatik">aşk</i> diyordu bu barbarlığa!</span></span></p>

    <p><span><span>İstanbul'un bir zamanlar bilgelik kumaşları <a href="../Text/Section0006.htm#n36" id="n36d"><sup>[36]</sup></a> satılan pazarlarında artık herkes sevgiyi alınıp satılan bir şey zannediyordu. Ve böyle bir andayken İstanbul'un kulaklarını okşayan tek gerçek <i class="yatik">'Seni seviyorum...</i> 'lar belki de benim dudaklarımdan süzülüyordu.</span></span></p>

    <p><span><span>İstanbul ki, ne sekiz sütuna sür manşet aşklar gördü, hiçbirisi benim aşkımın yanından bile geçemez; ne babayiğit delikanlılar attı kendisini İstanbul’un gözlerinin önünde aşk alevlerine, hiçbirisi benim elime su bile dökemez!</span></span></p>

    <p><span><span>Delilik gerekirdi âşık olmak iç<span>i</span>n! Aklı başında birisi âşık olmazdı, istese bile olamazdı; çünkü aşk delilere mahsustu.</span></span></p>

    <p><span><span>Şizofreni âşık olmaya engel değil; AKSİNE SEBEPTİ! Biliyordum bunu, belki de sırf âşık olabilmek için delirmiştim, ya da diğerlerinin dediği gibi, delirdiğim için âşık olmuştum yalancı bir tanrıçaya! Belki ben güzel bir tanrıçaya ulaşmaya çalışırken deliren ilk şairdim ve belki de ben şair bile değildim... Ama bir şeyden emindim: mutlu olmak için acı çekmek şarttı ve aşk acının katmerlisiyle beslenmedikçe aşk diye anılmazdı!</span></span></p>

    <p><span><span>Tüm tarih incelenseydi aşkın tarihinin delilerin tarihi olduğu görülecekti elbette! Aşk ve delilik bebeklikten beri birlikte büyümüş ikiz kardeşlerdi! Aşkın olduğu her yerde mutlaka delilik gösterirdi kendisini; çıkar, izinsiz eylem yapardı, molotofkokteyli atar gibi atardı sessiz çığlıklarını; zaten aşk ve delilik birleşince hiç kabına sığmazdı! Aşk ve deliliğin ortaklaşa kullandıkları kaba bilim adamları evr<span>e</span>n derlerdi.</span></span></p>

    <p><span><span>Ben de çok iyi biliyordum ki, aşk yalandı, yitirilmiş sevgililer asla geri dönmeyeceklerdi, güzel tanrıçalar asla vermeyeceklerdi gönüllerini şizofren şairlere, kanatlı atlar ve unicomlar da zaten hiç olmadılar, <i class="yatik">Düşler Ülkesi'</i>nin Gözyaşı Şelaleleri'nden hiçbir peri kızı da su içmedi. Ama şizofreni gerçekti, gerçekti gecelerce yüzme bilmeden atlanan <i class="yatik">halüsinasyon Deniz'</i><span>leri,</span> gerçekti aylarca sessiz bir deprem gibi ruhları içten içe kemiren inziva, gerçekti Akineton, gerçekti Norodol...</span></span></p>

    <p><span><span>Ve dayanılmaz bir karmaşaydı Dünya denen yer. Sıkılmıştım, kaçmıştım, sığınmıştım acılara, aşka! Daha çok acı çekeceğimi bile bile atmıştım kendimi aşk denen alev kuyusuna! Çünkü aşk, delilere mahsustu ve delileri bu Dünya'nın zulmünden koruyacak tek şey aşktı!</span></span></p>

    <p><span><span>Kendime bile itiraf edemediğim herşey aşktı: çocukluğum, ölüşlerim, intiharlarım, yalanlarım, hayallerim, kaçışlarım, gülümseyişlerim, sevinçlerim, her şeyim, her şeyim, her şeyim...</span></span></p>

    <p><span><span>Bir tek acılar yoktu aşkta! Bir tek acı çekmeye ihtiyacım vardı, büyümek için, güçlenmek için acı çekmeliydim! Sırf bu yüzden gönüllü asker olarak kaydoldum bu şizofren âşıklar ordusuna; her yana uzun menzilli füzeler gibi düşerken hasret cephede en önde ben koşuyordum!</span></span></p>

    <p><span><span>Gerçek aşk, bu kadar zor dayanıklılık testlerinden geçmeyi başarabilendi zaten, aşk bu acıların çemberinden geçerek alıyordu <i class="yatik">aşk</i> unvanını!</span></span></p>

    <p><span><span>Asıl aşk, aşkın öldüğünü her noterin gözünü bile kırpmadan onayladığı bir sırada yaşanandır çünkü! Herkes aşkın anlamını değiştirmişken, ucuza satmışken bedenini ve bir promosyon malzemesi olarak sunmuşken aşkı bedeninin yanıbaşında, aşkı yeniden dirilttim ben!</span></span></p>

    <p><span><span>Aşk mutlu etmezdi insanı, ben biliyordum bunu, sırf bu yüzden âşık olmuştum belki de sana; acı çekmek için! Mutluluklar geride insanın kafasında sadece soluk bir fotoğraf karesi bırakarak çabucak unutulup gidiyordu hayatta. Mutluluk çarçabuk yaşanıyor, bitiyor ve silinip gidiyordu ama acı öyle değildi. Acı paslı bir çivi gibi çakılıyordu insanın beynine ve <i class="yatik">ukala bir felsefe öğretmeni</i> <a href="../Text/Section0006.htm#n37" id="n37d"><sup>[37]</sup></a> gibi <i class="yatik">yaşam dersleri</i> veriyordu insana. İnsan acı çektikçe büyüyor, acı çektikçe olgu<span>n</span>laşıyordu ve ne yazık ki doğanın değişmez bir kuralıydı olgunlaşan herşeyin aynı zamanda <i class="yatik">çürümesi.</i></span></span></p>

    <p><span><span>Tüm sözcükler çoktan tükenmişti, çoktan tükenmişti <i class="yatik">aşk</i> kelimesinin tüm şairane imgeleri. Acı kalmıştı bir tek, saf ve su katılmamış bir acı sadece. Ne kadar istesem de, tek bir kelime bile yazamıyordum artık! Çektiğim acı anlatılamayacak kadar özeldi. Susmaktan başka ne yapılabilirdi ki?! Bağıra bağıra susmak düşerdi gözlerime ve haykıra haykıra benzin bidonları dökmek yüreğimdeki alevlere.<span>..</span></span></span></p>
  </div>

  <div>
    <h1 id="sigil_toc_id_5"><span><b class="kalin"><i><span>Bir Gidişin Anatomisi</span></i></b></span></h1>

    <p><span><span>Gittin! Seni benden, beni senden koparttılar! Kahpe bir intihara dönüş bileti kesti gişedeki Azrail! Tımarhanelere kaldırdılar beni, kollarıma kocaman serum şişelerinde gözyaşları bağladılar!</span></span></p>

    <p><span><span>Gidişini kanıtlayan en büyük delil olmuştu <i>hiç gelmeyişin!</i> Gelmeyişine <i>ölüm</i> dedim, gidişine <i>kıyamet;</i> binlerce kez diriltilip kahpe bir sevdanın mahşer yerinde milyonlarca kez sorguya çekildim! Her sorgumda ayrı ayrı cehennemlere mahkum edildim...</span></span></p>

    <p><span><span>Başlamadan bitti aramızdaki herşey! Bitti! <b class="kalin">Sen, “Bi<span>t</span>ti!” bile diyemedin!</b> <i>“Başlayan şeyler bit(t)er, ben seni sevmeye daha başlamadım ki... ”</i> dedim!</span></span></p>

    <p><span><span>Bitti! Her bitiş yeni bir başlangıcın fragmanıydı! Aramızda sıradağlar gibi duran aşılmaz engel “Biz arkadaşız..” diye başlayan o çocukça masal değil, gözü dönmüş psikiyatristlerin yazdıkları ufacık bir kağıt parçasıydı: “Şizofrenik semptomlar...” diye başlayan ve “. ..gözlem altında tutulmalı! ” emir kipiyle noktalanan!</span></span></p>

    <p><span><span>Kaç kimliğim vardı ki geceye yansıyan? Söyle kaçı gerçekti birbirimize anlattığımız “Biz arkadaşız...” diye başlayan masalların, kaçı yalan?!</span></span></p>

    <p style="text-align: center;"><span><span><b>*</b></span></span></p>

    <p style="text-align: center;"><span><span><b>* *</b></span></span></p>

    <p><span><span>Gittin, birdenbire herşey değişti! Herşey! Herşey! Herşey! Nasıl koptuysam gözlerinden, nasıl koptuysa intihar gözbebeklerimden birdenbire, nasıl âşık olduysam sana birdenbire, nasıl öldüysem birdenbire anlamım uzak uçurumlarda yitirdiğim bakışlarında işte öyle düştüm intihar denen zehirli ahtapotun yapış yapış kollarına!</span></span></p>

    <p><span><span>Gittin! Gidişinin ardından hemen unuttum seni! Unuttum! Unuttum! Unuttum! Unuttuğumu unutup utandım sonra! Utancımdan utanıp tekrar unuttum seni! Tekrar! Tekrar! Tekrar!</span></span></p>

    <p><span><span>Kurduğum gereğinden uzun cümlelerde kaybettim seni, kurduğum gereğinden uzun düşlerde kaybettim benliğimi!</span></span></p>

    <p><span><span>Gittin! Acısı genizler kavuran zılgıtlar çekildi uzun uzak uçurum yamaçlarında! Ve tatlı bir sabah uykusu gibi giriverdi ölüm koynuma! Şizofrenik bir alacakaranlığa saplanarak sildim gözlerimden bir kanlı iltihap olup yanaklarıma şelale misali dökülen gözyaşlarımı ve koştum lavaboya! Bir avucumda onlarca kırmızı antibiyotik, diğerinde yapış yapış su yılanları...</span></span></p>

    <p><span><span>Banyodaki beyaz lavabonun kanlı seramiğine yapış yapış su yılanları dökülüyordu gidişini ağır çekimle saniye saniye izlediğim sihirli aynadan! Boylu boyunca boyamıştı tüm duvarları ruhumdaki habis yaradan akan lacivert kan! Cesaretim, ruhumun köşebentlerine ha bire tahrip gücü yüksek bombalar döşeyen tek kişilik bir terör örgütüydü artık ve bakışlarındaki intihar ağıdı ateşledi tüm fünyelerimi!</span></span></p>

    <p><span><span>Anlamıştım gideceğini, daha sen gelmeden önce... Bakışlarında serçe cesetleri <a href="../Text/Section0006.htm#n38" id="n38d"><sup>[38]</sup></a> saklıyor, gözbebekleriııde taptaze intiharlar besliyordun! Varlığın, intiharlara gebe nemfomanyak <a href="../Text/Section0006.htm#n39" id="n39d"><sup>[39]</sup></a> bir periydi! Apansız çöküveren geceyi fırsat bilip koyu siyah bir matemin gölgesi gibi düşüvermiştin kanayan avuçlarıma!</span></span></p>

    <p><span><span>Obsesyon<a href="../Text/Section0006.htm#n40" id="n40d"><sup>[40]</sup></a> diyorlardı adım her anışıma, şizofreni diyorlardı bu şehirde avuçlarıma emanet bıraktığın yangına!</span></span></p>

    <p><span><span>Gittin, avuçlarıma buz gibi hayaller, cayır cayır intiharlar emanet ederek! Bırakıp beni koskoca şizofrenik bir alacakaranlığın kahrolasıca katatonyasında,<a href="../Text/Section0006.htm#n41" id="n41d"><sup>[41]</sup></a> iki galaksiyi birbirinden ayırır gibi, ayırır gibi yetim kalmış ikiz bebekleri, ayırdın ellerini ellerimden, düşlerini düşlerimden, hücrelerini hücrelerimden...</span></span></p>

    <p><span><span>Hiçbir şey olmamış gibi döndün arkanı ve gittin! Geleceğimizi çizdiğim gözlerinin derinlikleri ani bir ölümün prova baskısını yapar gibi nemlendi! Bir kara delik olmuştu dokunmaya çalıştığım ellerin; uzatıyordun ellerini, değişiyordu zaman, değişiyordu mekân, değişiyordu boyut...</span></span></p>

    <p><span><span>Ansızın çöken geceye, güdümlü bir füze gibi çakılıveren hasret, <i>adı konulmamış intiharlara</i> sürükledi yorgun bedenimi!</span></span></p>

    <p><span><span>Giderken parlak bir ışık çevreledi aniden etrafını, uzatıyordun ellerini, tutamıyordum, uzatıyordun ellerini, düşüyordum! Daha yaratılırken farklı kılınman için dudaklarına kondurulan öpücükler celladım oldular. Çatlamış dudaklarımdan süzülen pıhtılaşmış kanda boğuldum!</span></span></p>

    <p><span><span>Koptum senden! İçimdeki tüm öfkeler şizofrenik bir melankoliye kesin dönüş yaparken koptum hızla avuçlarından. Buram buram ayrılık kokuyordu çünkü parmakuçların, yalnızlık ve ölüm kokuyordu. Avuçlarında yeşerttiğin matem, adım adım yaklaşan intiharlarıma ev sahipliği yapıyordu!</span></span></p>

    <p><span><span>Her geçen saniye aşkına daha fazla yenik düşüşüm, biraz daha yıprattı ruhumu! Sağ yanımda hayalin cirit attı her gece, sol yanımda beyaz pelerinler giydirilmiş peri cesetleri!</span></span></p>

    <p><span><span>Sen hiçbir şeye aldırmadan, gittin! Gittin! Gittin! Gittin! Bıraktın beni!</span></span></p>
  </div>

  <h1 id="sigil_toc_id_6"><i>Adı Konulmamış İntiharlar</i></h1>

  <p><span><span>Uzaksın artık, hiç olmadığın kadar uzak, hiç olmadığın kadar yabancısın bana! Gittin sevgilim! Ben acıyarak terk ettiğin bir şizofrendim! Uykusuzluktan tüm şehre ninniler söylerdim... İlahiler ikram ederdim her gece tüm meleklere! Gittin sevgilim! Gidişine yenik düşmemek için intiharı seçtim!</span></span></p>

  <p><span><span>Ben; acıyarak reddettiğin bir şizofrendim! Ürkütücü düşler kuran, ipe sapa gelmez şiirler yazan, zavallı bir şizofren! Gittin, paragraflar dolusu intihar koydun bir zamanlar şefkatini tattırdığın avuçlarıma, kırarak parmak uçlarında gizlediğin sihirli aynaları, zehirli kanlar sürdün dudaklarıma!</span></span></p>

  <p><span><span>Suçum şizofrenik bir tutku ve katatonik bir kinle bağlanmaktıysa sana hayatın her köşesine buram buram intihar kokan tığlarla sevda dantelleri işlemek mi düşecekti payıma? Bunu hiç bilemedim! Gittin sevgilim! Gidişine yenik düşmemek için intiharı seçtim!</span></span></p>

  <p><span><span>Koptun benden! Nasıl aniden çıkarsa fırtına, nasıl aniden çarparsa şimşek, nasıl aniden üflenirse sur ve bir anda koparsa kıyamet işte öyle aniden koptun benden, bir kıyamet gibi koptun be<span>n</span>liğimden!</span></span></p>

  <p><span><span>Seni benden acı dolu bir haykırışla koparttılar; hidrojeni oksijenden ayırır gibi, bir gezegeni bir yıldızın yörüngesinden ayırır gibi, Boğaz'ı İstanbul'dan ayırır gibi ayırdılar sana tutunmuş ellerimi, çekip aldılar hayatımı hayatından ki, hayatım artık bir hayrattı senin hayatına!</span></span></p>

  <p><span><span>Bana bomboş bir kalp, bomboş bir evren bırakarak, ellerindeki sevda kavanozlarının hepsini kırıp içlerine zehirli yılanlar doldurarak, geldiğin kadar çabuk, ve hiç gelmemişsin gibi yaparak, gittin!</span></span></p>

  <p><span><span>Ve ben gözlerindeki hüzün dolu tebessüme rehin verip ruhumun tüm derin okyanuslarını, bedenimi sığ bir hasret nehrinde salamuraya bıraktım!</span></span></p>

  <p><span><span>Kaçmalıyım artık senden! Kaçmalıyım bakışlarının çekim kuvvetinden, çünkü bakışlarım intihara dümen kırmış başıboş bir transatlantik artık ve çarptı çarpacak bakışlarındaki büyük buzdağına!</span></span></p>

  <p><span><span>Kaçmalıyım artık senden! Çünkü bir ölü çocuk cesedi gibi soktun tüm acıları koynuma, “Al bununla uyu," dedin!</span></span></p>

  <p><span><span>Gittin sevgilim! Gidişine yenik düşmemek için intiharı seçtim!</span></span></p>

  <p style="text-align: center;"><span><span><b>*</b></span></span></p>

  <p style="text-align: center;"><span><span><b>* *</b></span></span></p>

  <p><span><span>Eski bir arkadaşın hüzün kokan pespembe dudaklarından duydum gidişinin gerçek nedenini. Dedi ki: “Problem değilmiş kurbağadan farksız yüzün onun için; ama cinayet bile işlermiş şizofrenler! Bu yüzden korkmuş, bu yüzden reddetmiş senin aşkını. Bu yüzden esirgermiş senden bir küçücük selamı. Bu yüzden dilekçe vermiş savcılığa; yalnızca sen sorumlu olacakmışsın eğer ona bir şey olacak olursa!”</span></span></p>

  <p><span><span>Ah, nereden öğrendin ki sen, henüz argo sözlüklerine bile girmeyi başaramamış bu acımasız küfürleri?! Doğrudur uzun zamandır acımasızca bir cinayete hazırlandığım; ama senin değil, kendimin katili olacağım!</span></span></p>

  <p><span><span>Sanki tüm hayat tükendi. Tüm mutluluklar evlatlıktan reddederek miraslarından menettiler beni. Ve intihar, şefkatli bir anne gibi bağrına basıyor şimdi ürkek bedenimi.</span></span></p>

  <p><span><span>Her gece yavaşça uzanıyorum yatağıma ve kapıyorum <i>yüzüme sığmayan gözlerimi.</i> <a href="../Text/Section0006.htm#n42" id="n42d"><sup>[42]</sup></a> Açıp kollarımı iki yana Azrail çağırma ayinime başlıyorum; dört yanımda uçuşan zebaniler duyulmadık sorular fısıldıyor kulaklarıma...</span></span></p>

  <p><span><span>Ve artık derin bir karın ağrısına dönüşüyor intihar... Ölüm inanamayacağın kadar yakın gözüküyor gözüme. Uzun uzun yollar açılıyor karanlığın yoğunlaşıp terk ettiği bu şehirde. Karanlık ve gece ayrı ayrı ilan ediyorlar bağımsızlıklarını. Tüm insanlar, ağaçlar, yollar, arabalar, evler... Hepsi derin bir uykudalar. Bir ben uyumuyorum geceleri. Ve benimkisi de uzun bir uykuya hazırlık aslında.</span></span></p>

  <p><span><span>Herşey hazır! Biledim bıçakları, mumları tazeledim, ne kadar kırmızı antibiyotik varsa gizli kapaklı çekmecelerde hepsini yanyana dizdim, tüm silahların şarjörlerini doldurup mermileri ağızlarına verdim...</span></span></p>

  <p><span><span>Ne zaman seni düşünsem aklıma gelen tek şey intihar oluyor. İntihar, senin nüfus kağıdında yazmamasına rağmen en sık kullanılan adın! Oysa intihar yalnızca bir kaçış; okyanusun ortasında alabildiğince büyük bir fırtınaya yakalanan bir gemi nasıl yanaşırsa karşısına ilk çıkan limana işte öyle sarılır aşk denen girdabın içine düşen ruhlar intihara. Ne denli korkakça bir kaçış olduğunu bile bile intihara doğru koşar adım ilerliyorum. Ve bunu hiç kimse görmüyor!</span></span></p>

  <p><span><span>Sırf korktuğum için yeniden yalancı düşlere sığınıyorum. Elimdeki kör jileti tebeşir, bileklerimi karatahta sanıyor, taptaze hasretliklerle kokuşmuş intiharları aynı paydalarda eşitlemeye çalışıyorum. Karamsarlık ruhumun en dipteki hücrelerine kadar işlemiş. <i>“Belki”</i> denizlerinde boğulmamak için <i>“ya olmazsa!”</i> yılanlarına sarılıyorum...</span></span></p>

  <p><span><span>Anlayamıyorum hasret denilen hapishanenin içinde kaybetmiş olduğum kendimi. Çare olmayacağını bile bile, belki çare olabilir diye, içimde inanılmaz bir uyuşma isteğiyle ürkekleşerek alkole bandırıyorum yorgun bedenimi. Ve soluksuz kalıyorum yine hasretinin sentetik uçurumlarında!</span></span></p>

  <p><span><span>Sen benden uzaklarda, çok uzaklarda herşeyden habersizken, ben her şeyden uzakta, hiçliğin kucağında, açlıktan ölmek üzere olan bir bebeğin annesini beklerken ki sabırsızlığıyla, ölümü bekliyorum. Ölümün soğuk memelerinden siyanür emiyorum aç bir bebek gibi. Ve sade artık şiirlerime yazdığım tüm yan cümleler, olabildiğince yalın...</span></span></p>

  <p><span><span>Sadece ayakta kalamayacak, direnemeyecek kadar korkak olanlar intihar eder. Ama nasıl ki, fırtınanın ortasında kalmış bir geminin kaptanı düşünemezse sığınacağı limanın sağlam olup olmadığını, intihara kalkışanlar da asla düşünemez sonunda ne olacağını. Amaçlanan yalnızca <i>bir anlık kaçıştır ve</i> kaçmak yalnızca <i>korkakların</i> işidir.</span></span></p>

  <p><span><span>İntiharlarıma sığınıyorum sen ne zaman boğucu bir esrar dumanı gibi dolsan ciğerlerime. İtiyor beni eski dostum! “Sen yalancısın... Ölmek istemiyorsun...” diye haykırıyor. Ölümün çırılçıplak sesi yankılanıyor saatlerce İstanbul’un yalnızlığa esir olmuş tüm arka sokaklarının üzerinde. Korkularım giderek paranoyalara dönüşüyor. Kimse yok beni anlayabilecek... Beni sevebilecek... Durmadan terleyen avuçlarıma dolu dolu şefkat boşaltacak kimse yok! Kimse yok... Çok denedim bu yüzden intiharı. Ama başaramıyorum!</span></span></p>

  <p><span><span>Başaramıyorum ölmeyi, çünkü İstanbul tutuyor bileklerimden fışkıran kanı, avuçlarımda sıkı sıkı tuttuğum kırmızı antibiyotikleri kanlı lavabolara o düşürüyor, o alıyor elimden paslı bıçakları, ben uyurken o boşaltıyor her sabah bir ayin yapar gibi do<span>l</span>durduğum silahın şarjörünü, o kovalıyor durmadan tepemde küfürler yağdıran sağır zebani sürüsünü ve o kopartıyor her seher vakti kendimi uzaya astığım o kalın ipleri...</span></span></p>

  <p><span><span>Ama yıllar sonra ilk defa bu kadar yaklaştım intihara. Herkese blöf yapabilirim, herkesi korkutarak dikkatlerin kendi üzerime çekilmesini sağlayabilirim, ama bunu kendime yapmam için hiçbir neden yok. Bir de herkesi kandırsam bile, İstanbul'u asla kandıramam! O anlar hiç olmazsa numara yaptığımı, o zaman salıverir rüzgârları tutsak ettiği göğsünden, o zaman çeker ay ışığının önünü kapatan bulutları, üfleyerek uzaklaştırır semalarından ölümü; bilse numara olduğunu böyle derin hıçkırıklarla ağlamaz, gözyaşlarının zehirlediği balıklar sürüler halinde sahillere vurmaz!</span></span></p>

  <p><span><span>Ah, bilse keşke numara yaptığımı! Ama çok ciddiyim, bir tek İstanbul görüyor şehrin semalarında avuçlarını ovuşturarak kahkahalar atan küfürbaz zebani sürüsü<span>n</span>ü. Hepsi büyük bir keyifle bekliyor benim ölümümü. Zaten bir intihar yalnızca o zebanileri sevindirir; onlar ki efendileri İblis'in hizmetinde, insanların üzerine milyonlarca yıldır durmadan pislik yağdırırlar, onlar ki âşıklara intiharı, gümüş bir kadehle tatlı bir şarap gibi sunarlar!</span></span></p>

  <p><span><span>Ne beni bir duya<span>n</span> var, ne de bana müdahale edebilen biri. Ama ben bu kez, dikkat çekmek için değil, senden kurtulmak için <i>tek yol</i> olarak gördüğümden sımsıkı sarılıyorum intihara. Yalnız İstanbul görüyor bunu, eriyor içi, bir erozyon olup durmadan akıyor Marmara’ya. Ve son hızla kayıyor ayaklarının altındaki Dünya.</span></span></p>

  <p><span><span>Sık sık intihar senaryoları kurmakla meşgul ediyorum kafamı. İlaç içersem midemi boğazımdan sokulan o iğrenç hortumla yıkar, kurtarırlar. Bileklerimi kessem hem çok canım yanar hem de en yakın hastaneye götürüp dikerler. Yüksekten atlasam ölmeme riskim var, ölmezsem sakat kalırım ve bu daha beter! Silahla vursam kendimi yöntem garantili olmasına rağmen silahı bulmak zor. En başarılı intihar yönteminin kendimi asmak olduğuna karar veriyorum böylece.</span></span></p>

  <p><span><span>Ne zaman intiharı düşünsem gösteriyor Azrail kara saplı mızrağını ve İstanbul'un tüm sokaklarına buram buram ölüm kokusu yayılıyor. Sanki engizisyon toplamış da tüm şairleri, hepsini aynı anda ateşe vermiş, etraf öyle fena halde yanık şair kokuyor! Sen yerine ölüm geliyor her gece beni almaya. Benim kurumuş dudaklarıma sen yerine, intihar derin öpücükler konduruyor!</span></span></p>

  <p><span><span>Ölümle karşılıklı bir masaya oturup tek zarla barbut atmak nedir hiç kimse bilemez ve hep yedi gelir kahrolasıca ölümün zarı! Profesyonel bir kumarbazdır ölüm; hile yapar, dümen kurar, durmadan taş çalar, blöf yapar İstanbul’un arka sokaklarındaki âşıklara! Ve ölümün nasıl hile yaptığını bir tek İstanbul görür!</span></span></p>

  <p><span><span>Geçmişim gayri meşru intiharlara gebe; intihar, bir aksiseda beni bedenimden çalıp sana götüren. Bir kez daha büyülü sesine kapılıyorum ölümün...</span></span></p>

  <p><span><span>Ölüm en pislik hilesini yapıyor; senin sesine çok ama çok benziyor ölümün sesi. Sen sanıyorum onu, sana koşar gibi koşuyorum ölüme! “Seni seviyorum” diye haykırıyorum, çıkmıyor sesim ve çığlıklarım bir tek İstanbul’un kulaklarını sağır ediyor.</span></span></p>

  <p><span><span>Soğuk, buz gibi bir ölüm doluyor odamın içine, dört dönüyorum odanın içinde, korkuyla bakıyorum duvarlara; odam sanki terkedilmiş bir morg gibi! Hızla açıyorum yarım bıraktığım şiirlerimi biriktirdiğim çekmeceleri, çekmeceler sanki morg çekmeceleri ve şiirler ani bir kalp krizinde hayatını kaybetmiş cesetler gibi. Tavana dikilmiş gözlerim duyulmamış bir zebani masalı anlatıyor her gece boşluğa. Karanlığa gömülmüş odayı bir projektör gibi aydınlatan kocaman bir ışık saçılıyor tavandan, korkularıma alışıyorum yavaş yavaş! Ve durmadan, evrende yalnızca benden esirgenen, senin o tatlı gülüşün geliyor aklıma...</span></span></p>

  <p><span><span>Ölüm bambaşka bir hâl alıyor gözümde; sevimsizliğini gitgide şefkate terkediyor ve bağrına basıyor beni!</span></span></p>

  <p><span><span>Ölümler öylesine zor ki! <a href="../Text/Section0006.htm#n43" id="n43d"><sup>[43]</sup></a> Ve sade artık akıttığım tüm gözyaşları, dokunaklılıklarını kaybetti boğazıma düğümlenen tüm hıçkırıklar. Yağmur gibi sessiz ve derinden kopup gelen gözyaşlarını, suskun oldukları kadar kanlılar. Ve ölüme kesilmiş, iptali mümkün olmayan birer bilet gibi, her saniye biraz daha büyük bir acıyla yanaklarıma düşüveriyorlar.</span></span></p>

  <p><span><span>Oysa ölümün yollarını ezbere bilirim ben. Suskunluk ne zaman gelip beni hapsetse bu dört duvar arasına, ben, hep ölüme koşarım en engebeli patikalardan. O patikalar ki; yüzyıllardır yağmur görmemiş, benim gözyaşlarımla yeşermiş ağaçlarla kaplı, çimenleri gözbebeklerimde hınçla söndürdüğüm sigaraların izmaritleriyle dolu...</span></span></p>

  <p><span><span>Hasretin gerçekten de katlanılmaz bir hal aldı artık. <i>Hastalıklı düşüncelerim</i> uzun geceler boyunca birbirini kovalarken durmadan yepyeni düşünceler ekleniyor <i>üzerinde uzun uzun düşünülecekler</i> hanesine. Yağmurun ve şizofreninin verdiği acı az geliyormuşçasına ufacık yüreğime intihar korkusu da çörekleniyor.</span></span></p>

  <p><span><span>Ağlıyorum; gözükmüyor, yağmura karışıyor sanki gözyaşlarını. Ve hissedebiliyorum artık tüm hücrelerimde yaklaşan ölümün buruk ko(r)kusunu. Kaçmaya çalıştıkça daha çok düşüyorum önümdeki melankoli çukurlarına ve çıkmak için debelendikçe bu çukurlarda yüz bin kez ölüyorum. Ölüyorum! Ölüyorum! Ölüyorum!</span></span></p>

  <p><span><span>İşte bu yüzden şimdi git, geri al savcılığa verdiğin o dilekçeyi, “Ben hayvanım” de! “Katili oldum beni dü<span>n</span>yada en çok seven insanın. Bilemezdim ona ‘Hay<span>ı</span>r!<sup>5</sup> derken kendisini öldüreceğini. Bu sabah kapıma tabutunu getirdiler; yeşil bir örtüyle değil, benim gömleğimle örtülmeyi istemiş meğer...</span></span></p>

  <p><span><span>Onun mezarına bir avuç toprak atmak istedim de, yeryüzündeki toprak bile dokunmak istemedi artık kirli ellerime! Ben nerelere</span></span> <span>giderim artık?! Ayağımı basacağım her yer deprem, kafamı kaldırıp baktığım her yer kapkara bulutlar arasından sızan şimşek... Beni ne çok severmiş meğer o, bilemezdim, bilemezdim! Azrail bile dokunmak istemiyor artık çirkin tenime. Uzun kumral saçlarım bembeyaz olup bir gecede tümüyle dökülüverdi yastığıma...</span></p>

  <p><span>Nasıl ölürüm artık! Kusmaz mı beni bu kara toprak?!</span></p>

  <p><span>Ve eğer o savcı senin yüzüne tükürmezse sen kendi yüzüne tüküren ilk insan olarak geç Dünya tarihine...</span></p>

  <h1 class="yatikkalin" id="sigil_toc_id_7"><span>Terk Edilmenin Psikopatolojisi</span></h1>

  <p><span>İçimde geçmişe ve sana dair öyle çok acı birikmişti ki, alt alta yazılsa hiç utanmadan şiir olacaktı! Bu yüzden kesip bileklerimi kör bir jiletle giderken söylemeye bile korktuğun her kelimeni tek tek heceledim. Ve kanımla yazdım kimseye söylemez diye tüm sırlarımı korkusuzca paylaştığım dört duvara: “Bir şi-zof- ren-sin sen! Se-ni se-ve-mem!”</span></p>

  <p><span>Bu dört duvar sana büyük bir zevkle ihbar etti yalnızlığımı, güçsüzlüğümü ve ürkekliğimi...</span></p>

  <p><span>Sen git şimdi! Gidişine tüm melekler isyan etsin... Git şimdi, ölümüne ağıtlar yaksın gözü yaşlı şairler... İntiharlar tadalım, ölümler koklayalım ayrı ayrı yerlerde, fakat birlikte... Ve uzayın derinliklerinden büyük bir aşk aksın içimize...</span></p>

  <p><span>Şimdi sen kendine kaç! Kendinden hesap sorsun yaşlı gözlerin! Hesap sorsun intihar! Hesap sorsun aşk! Aynalara hesap ver hesabını bana vermeden önce!</span></p>

  <p><span>Kendine kaç sen bu gece eve gidince, kirpik diplerine yapışan acıları akıt gözyaşları şelalelerine! Sil gözlerinin güzelliğini saklayan o rimeli, sil dudaklarındaki kan rengi ruju, sil ki dudaklarının çıplaklığına rüzgâr çarpsın! Arkasına saklandığın makyajdan başla suratındaki maskeleri parçalamaya!</span></p>

  <p><span>İçine kaç! Orada beni göreceksin, içinde hiçbir vasıtanın artık sefer yapmadığı o son durakta beni bulacaksın! Ve neyi kaybettiğini göreceksin! İşte o zaman başlayacak aşk! Aşkın ne olduğunu kendinle yüzleştiğinde anlayacaksın ancak!</span></p>

  <p><span class="kalin"><span>Ölü Tanrıçalar Diyarı</span></span> <span>burası... Gözü yaşlı melek sürüleri ağıtlar yakmaya çoktan alıştılar. Git, elbette! Giderken kana boya <span class="yatik">Düşler Ülkesini</span> çepeçevre saran bembeyaz bulutlan! Git artık! Giderken kır tüm pegasuslarımın kanatlarını! Yangınlar mı çıkacakmış ruhumda? Bırak çıksın! Çağlayanlar mı fışkıracakmış gözbebeklerimden? Bırak fışkırsın!</span></p>

  <p><span>Sen git! Ben alıştım artık acıları içime gömmeye! Avuçlarımda aşkının kırmızı çelengini taşımaya çoktan alıştım!</span></p>

  <p><span>Git gidebildiğin yere kadar! Ölü Tanrıçalar Diyarı burası! Bir Tanrıça cesedi daha çok gelmez, içimdeki <span class="yatik">şizofren şairler mezarlığına</span>.!</span></p>

  <p style="text-align: center;"><span><b>*</b></span></p>

  <p style="text-align: center;"><b><span><span>*</span></span> <span>*</span></b></p>

  <p><span>Gideceğini bile bile sevdim seni, bana bunca acı çektireceğini bile bile! Bana asla yetmeyeceğini bilmeme rağmen her şeyimi sana adadım. Mutlu olmaktan zaten çoktan vazgeçmiştim; yıllarımı seni mutlu etmek için harcadım. Bazen yaş olsa da gözlerinde, bazen somurtsa da yüzün, mutlu olduğunu sandım çoğu zaman seni mutlu ettiğime inandım.</span></p>

  <p><span>Gideceğini bile bile sevdim seni; beni en zor günümde yapayalnız bırakacağını bile bile! Gittin diye sana kızmadım!</span></p>

  <p><span>Beni bıraktın diye kızmadım sana; yalnızca kırıldım! Kocaman bir camekân gibi kırılıp etrafa savruldum! Öyle ani terk ettin ki beni, şaşkınlıktan kızmaya vakit bulamadım! Hiroşima bile bu kadar şaşırmamıştı üzerine kocaman bir atom bombası düştüğünde, Nuh kavmi bile bu kadar şaşırmamıştı gök yarılıp üzerlerine binlerce ton yağmur boşandığında, Newton bile bu kadar şaşırmamıştı kafasına elma düştüğünde, Arşimet bile bu kadar şaşırmamıştı suyun kaldırma kuvvetini bulup çırılçıplak hamamdan dışarı fırlayarak, “Eureka! Eureka!” diye bağırdığında... Hiç kimse ve hiçbir şey bu kadar çok şaşırmamıştı tarihte!</span></p>

  <p style="text-align: center;"><span><b>*</b></span></p>

  <p style="text-align: center;"><b><span>* *</span></b></p>

  <p><span>Şaşkınlığımdan ne yaptığımı bilmiyorum. Gittiğinden beri bitkisel hayattayım. Ateşim 40 derecenin altına hiç düşmedi ve giderek arttırıyor şiddetini yaşadığım iç kanama. Şensin ruhumdaki atardamarları neşter olmuş sözlerinle patlatan! Durmuyor, dinmiyor içimdeki tarifsiz acı! Olmuyor, olmuyor, olmuyor! İçimdeki kanamayı durdurabilecek tek doktordun, ameliyatın en önemli yerinde “Sıkıldım artık, taşıyamıyorum!” diyerek beni masada öylece bıraktın ve gittin. Tüm ameliyathanedekiler arkandan bakakaldılar. Ne demek sıkılmak? Ne demek taşıyamamak? Hayat kurtaracak bir doktorun sıkılmaya hakkı var mıydı? Bunları sordum yanı başımda kırk bir Yasin okuyan anestesiste; hiçbir cevap veremedi.</span></p>

  <p><span>Gittiğinden beri gayya kuyusundayım. Önüm ateş, arkam alev, sağım yangın, solum karanlık! Zebanilerin gümüş maşrapalardan döktükleri kaynar sularla abdest alıp kızgın saçlar üzerinde namaz kılıyorum. Gece oldu mu şeytan, durmadan meze tabaklan yolluyor yan masadan! Meze tabağında zehir zıkkım bir vaat: “O geri dönecek!”</span></p>

  <p><span>Biliyorum bir daha asla geri dönmeyeceğini, ama yine de memnuniyetle kabul edip bu mezeleri gözlerimle öpüyorum şeytanın kirli ellerini!</span></p>

  <p><span>Gittiğinden beri her yan karanlık! Günlerdir Güneş doğmuyor, belli ki bir daha da doğmayacak. Çünkü fırlayınca dudaklarının mancınığından o “Ayrılalım!” emir cümlesi, çıktı Dünya bir anda</span></p>

  <p><span>Güneş’in yörüngesinden ve rotası meçhul bir yolculuğa başladı. Son hızla ilerliyoruz şimdi uzayın derinliklerine doğru. Karşımıza yeni bir yıldız çıkar mı? Bizi ısıtır, bizi aydınlatır mı? Yıldız bizi kabul etse bile, diğer gezegenler buna göz yumar mı? Her yanımıza meteor yağmaz mı?! Bunları sordum acil serviste kalçama sakinleştirici iğne saplayan kör hemşireye; hiçbir cevap veremedi.</span></p>

  <p><span>Gittiğinden beri yağmur yağıyor şehrin üzerinde, eski sokaklar yeni nehir yataklarına dönüyor son hızla. Kilometrekareye düşen gözyaşı oranını hesaplamaya çalışan delirmiş bir istatistikçiyim artık. Kendi odama bakarak çiziyorum raporlarıma ekleyeceğim grafikleri. Bu kadar gözyaşı nereden gelir? Dayanır mı bir çift gözün musluğu doldurmaya kocaman bir odayı, tuzlu gözyaşlarıyla? Kim gevşetti gözlerimin ana vanalarını? İnsanın her şeyi su olsa bu kadar yaş akar mı gözlerinden? Bunları sordum gözyaşıma su faturası kesmeye gelen Kirâmen Kâtibin meleklerine; hiçbir cevap veremediler. Gözlerimin sayacına mühür vurup gittiler. Şimdi ne zaman seni düşünsem gözlerim gürül gürül “tısss”lıyor.</span></p>

  <p><span>Gittiğinden beri her sabah avuçlarımda buluyorum tüm dişlerimi! <a href="../Text/Section0006.htm#n44" id="n44d"><sup>[44]</sup></a> Yüzümü ellerimle örtüp yokluğunla öpüşüyorum uzun uzun. Yokluğun her gece benden önce giriyor buz gibi yatağıma ve her sabah benden önce uyanıp itinayla hazırlıyor kahvaltımı. Gümüş bir tepsiyle yatağıma kadar getirip kahvaltı niyetine uzatıyor önüme intihan...</span></p>

  <p style="text-align: center;"><span><b>*</b></span></p>

  <p style="text-align: center;"><b><span><span>*</span></span> <span>*</span></b></p>

  <p><span>Yeniyetme kız çocuklarının şuh kahkahalar atarak dolaştığı o sıcak mı sıcak yaz gecesinde, sırtıma ceket niyetine küflü bir ihanet giyerek çıkıyorum İstanbul’un hiç çıkılmamış sahnelerine!</span></p>

  <p><span>Kim bilir ne zamandır ölümü düşünüyorum, kaçmayı, sığınmayı bir şeylere!</span></p>

  <p><span>Kim bilir ne zamandır mor sarmaşıklar yetiştiriyorum avuçlarıma yuva kurmuş kederde!</span></p>

  <p><span>Yıkılıyorum an be an yıkılan uygarlıklar gibi; kör gözlerim bakışlarında boğdurulan ilk şehzade! Gözyaşlarını tüm okyanusların atası ve sevgim kanınla yıkanan ilk cenaze!</span></p>

  <p><span>Ucu yanık defter yapraklarından taşan, sonu gelmez bir feryat bu içimde yuva kurmuş aşk; öyle asi, öyle yanık, öyle şizofrenik! Ve ben aşkı inkâr eden ilk şair kavminin elebaşısıyım; öyle günahkâr, öyle korkak, öyle rezil!</span></p>

  <p><span>Gözyaşı tufanında yapayalnız kalmış bir Nuh gibi kendi etime çakıyorum bu yüzden beni bindirdiğin ay(kı)rılık gemisinin paslı çivilerini!</span></p>

  <p style="text-align: center;"><span><b>*</b></span></p>

  <p style="text-align: center;"><span><b>* *</b></span></p>

  <p><span>Geri gönder benden (ç)aldığın ne varsa! Geri gönder sana verdiğim ne varsa! Şiirlerimi gönder mesela, yüzlerce sayfa tutan mektuplarımı, binlerce mısrayı... Bidonlara doldur senin için akıttığım gözyaşlarımı; damperli bir kamyonun kasasına yükle! Bana gönder! Ben üzerime benzin diye o gözyaşlarını döküp, sana yazdığım o aşk mektuplarıyla tutuşturacağım bedenimi!</span></p>

  <p><span>Arabeskse arabesk! Orhan’sa Orhan, Ferdi’yse Ferdi! Yeter artık, yakacağım kendimi! Katlanamam yoksa, kaldıramam bu acıyı! Öleyim ulan, öleyim! Öleyim! Öleyim! Ne olacaksa olsun artık!</span></p>

  <p><span class="yatik"><span>"Batsın Bu Dünya"dan</span></span> <span>başlayıp <span class="yatik">"Sabahçı Kahvesi"nde</span> son bulsun müzik setindeki kaset! Durmasın bir daha çalsın, bir daha, bir daha! Sabaha kadar çalsın, dolsun uzun ince limonata bardaklarına Tekirdağ rakıları! Biri boşalırken ötekisi dolsun! Dolsun ulan gözlerim; bir kez daha ağlasın bu kahpe terk edi(li)şe, yokluğunun zehir zıkkım sancısına!</span></p>

  <p><span>Rakıyla oynanmaz kızım, sen bunu bilmezsin! Bir balerin kız gibi süzülür dudaklarından midene ve döndürüverir başını! Ah, sen nerden bileceksin; sen hiç rakı içmedin ki!</span></p>

  <p><span>Şimdi bana yaptıklarını hangi hakim duysa idamla yargılar seni; şansın varsa, yani hakimin insaflı gününe denk gelmişsen müebbetle kurtarırsın! Öyle büyük birer hakaretti aylardır yaptığın, söylediğin her şey! Varlığın, nefes alışın bile suçtu! Asılman şarttı artık; önce yağlı bir ilmekle aşılmalı, sonra kurşuna dizilmeli, sonra da cansız bedenin yakılarak ibret için sokaklarda gezdirilmeliydi! O kadar büyük birer suçtu bana karşı işlediklerin, hadi beni bir kenara bırak, aşka karşı suçtu, hayata karşı suçtu!</span></p>

  <p><span>Orhan’sa Orhan, Ferdi’yse Ferdi! Kulaklarıma dolsun şimdi arabeskin en sert melodileri! Rakı ulan bu, rakı kadehimdeki! Şeffaflığı sek içilişinden, sanma ki gözyaşlarımdan başka suyla kirlettim içkimi!</span></p>

  <p><span>Meze olsun bu gece bana acı terk edişin, utanayım! Utanayım gözyaşlarımdan; öyle bir ağlayayım ki kıpkırmızı bir nehir yatağına dönsün yüzüm! Sek rakıyla pansuman yapayım gözlerimden damlayan ayrılık denen bu iltihaba! Öleyim ulan, öleyim! Ne olacaksa olsun artık!</span></p>

  <p style="text-align: center;"><span><b>*</b></span></p>

  <p style="text-align: center;"><b><span><span>*</span></span> <span>*</span></b></p>

  <p><span>Zehirli yılanlarla oynuyor içimdeki tecahülü arif! <a href="../Text/Section0006.htm#n45" id="n45d"><sup>[45]</sup></a> Terk edilmek, ne biçim şeyse artık, zehir içirtiyor insana çatallı yılan dillerinden! Yeni bir mitoloji kurmaya karar verdiriyor insana; içinde <span class="yatik">aşk</span> olmayan yepyeni bir mitoloji! Ne yapayım şimdi?! Nerelere gideyim? Kirpiklerimin balkonundan aşağıya sarkan bu haylaz şizofreniyi hangi akıl hastanesine yatırayım?! Hangi kızı öpeyim şimdi sen diye?! Hangi kadının tenine değsin yalnızlıktan titreyen parmak uçlarım?</span></p>

  <p><span>Yeter artık yeter; sayı saymayı unuttum! Abaküs boncuğu olsun bana iri elâ gözlerin; hiç değilse <span class="kalin">ikiye kadar</span> saymayı öğretsin! Einstein’ın mezarına kırmızı şarap döksün hüznüm ki, seni ışık hızıyla bana getirsin! İzafiyet, bir aşk zafiyeti olup dolsun ciğerlerime! Adaklar adasın serseri benliğim geri dönmene.</span></p>

  <p><span>Önümde ve arkamda, sağımda ve solumda, altımda ve üstümde ne kadar in, ne kadar cin, ne kadar melek varsa şahit yazılsın aşkıma!</span></p>

  <p><span>Yeter artık yeter; yazı yazmayı unuttum! O uzun saçların dolmakalem olsun, mürekkep diye çeksin içine gözyaşlarımı ve hiç yazılmamış harfler yazsın gözbebeklerimi ortadan ikiye ayıran kederin günah defterine! <span class="yatik">Aşk</span> yazsın mesela, <span class="yatik">hasret</span> yazsın!</span></p>

  <p style="text-align: center;"><span><b>*</b></span></p>

  <p style="text-align: center;"><b><span><span>*</span></span> <span>*</span></b></p>

  <p><span>Yavaş yavaş çözdüm düğmelerimi ve köpük dolu sıcacık bir küvete bırakır gibi usulca bıraktım çırılçıplak bedenimi ayrılığının gayya kuyusuna! Her yanım yandı bir anda, yandım, kavruldum, yine de, “Gitme, yanımda kal!” diye haykıramadım sana!</span></p>

  <p><span>Öyle çok acıtıyor ki canımı bu ayrılık, kozadan yeni çıkmış kelebekler ölüyor avuçlarımda! Sığınarak gönlüme yuva kurmuş desibeli yüksek çığlıklara salıyorum kelebekleri gökyüzüne, sana yolluyorum! Avuçlarımda pespembe, avuçlarımda koyu kahve kelebek tozlan ile dua etmeye başlıyorum sonra: <span class="yatik">Geri dön bana!</span></span></p>

  <p style="text-align: center;"><b>*</b></p>

  <p style="text-align: center;"><b>* *</b></p>

  <p><span>Hoparlörlerden şehrin atardamarlarına yayılıyor bangır bangır ney sesleri; neylerden süzülen İsrafil üfürükleri!...</span></p>

  <p><span>Nerde bozuldu bizim akordumuz? Re majör’den la minör’e geçerken olmasın sakın?! İçine atıldığımız rezilliği kimler ayakta alkışladı?! Şu dost sandıklarımız olmasın?</span></p>

  <p><span>Hani biz İbrahim soyundandık; bu yüzden mi soyunup ayrılık denen <span class="yatik">ateş denizine</span> atladık?!</span></p>

  <p><span>Hani yakmazdı bizi kâfirlerin yaktıkları ateş? Hangi kavim daha günahkâr olabilir aşkı inkâr eden etmeye kalkışan kadar?! Bak, İstanbul’un göbeğine kocaman bir ateş yaktı bu kâfirler ordusu. İkimizin de ellerini yaktı bu ateş...</span></p>

  <p><span>Hani sevgilim, hani biz başkaydık?! Yeryüzünde aşka inanan hiç kimse kalmasa bile biz davamızdan caymazdık? Peki, neden üçüncü dereceden yanık şimdi avuçlarımız?! Kim reva gördü bize bu acıyı?!</span></p>

  <p><span>Hani biz yaradılanda Yaradan’ı görüp sonu gelmeyecek ibadetimize öyle başlamıştık?! Şimdi ne değişti? Yoksa Kabil’i katil eden sebep, bizim aşkımıza da mı göz dikti?!</span></p>

  <p><span>Arkasına bile bakmamıştı Lut, aşkı inkâr eden karısını helak edilmeye hazırlanan kentte bırakıp giderken! Ama ben bırakmadım seni; sana bağışladım terk etme şerefini!</span></p>

  <p><span>Ben şendeki <span class="yatik">Yaradan Yansımasını</span> sevmiştim; şimdi ise şeytanın genel distribütörlüğüne soyundu her hareketin! Adım adım (in)kâr ortağı oldun sanki İblis’in!</span></p>

  <p><span>Şimdi <span class="yatik">Şeytan Ayetleri</span> iniyor gözlerine; sure sure, bâb bâb, tekvin tekvin...</span></p>

  <p><span><br /></span></p>

  <div>
    <h1 class="yatikkalin" id="sigil_toc_id_8"><span>Bilsen Neler Öğretti Yokluğun</span></h1>

    <p><span>Sensizlik bir şamar gibi yüzüme vuruldukça ben hep sessizliğe sarılırdım dört elle. Vücudumun her santimetre karesi tutkal gibi yapış yapış bir tutkuyla öpüşürdü hasretinle. Bir ihanetle yeni baştan yüzleşir gibi kilitlerdim o zaman evin tüm kapılarını!</span></p>

    <p><span>Sarıldığım sensizlik, unutulmuş bir ilahi okur gibi sıyırırdı gecenin ipekten geceliğini ve ben bir tanrıçaya tapar gibi öperdim sabahlara dek yokluğunun yorgun bedenini!</span></p>

    <p><span>Sensizliğin sonsuz ovalarında yeşeren intihar çiçekleri fotosentezle değil, kanımla beslenirlerdi geceleri. Çizgisiz beyaz kağıtlarımın üzerine dökülen zehirli bir mürekkep lekesiydi sensizlik; gitgide bulanıklaşarak akardın içime!</span></p>

    <p><span>Sensizlik, en kalabalık yalnızlığımdı benim, en frenlenemeyen, en şizofren yanım!</span></p>

    <p><span>Sensizlik, suratıma hunharca geçirilmiş panter pençelerinin bakışlarımda bıraktığı parmak izi! Sensizlik, sessizliğin en yüksek oktavında yazılmış, çığlık çığlığa söylediğim en kutsal ilahim!</span></p>

    <p><span>Sensizlik, ölüm gibi bir düşten tam öleceğin anda uyanmak...</span></p>

    <p><span>Sensizlik, en anlatılamayan masalı oysa evrenin, anlatmaya çalıştıkça aslında hiçbir şey anlatmadığını anladığın, anlatılamayacak bir masal sensizlik!...</span></p>

    <p><span>Sensizlik, bir uçurum gibi akarken yaralı ruhuma, melankolik serçeler çığlıklar içinde kıvranarak ölürlerdi şehrin tenha sokaklarda.</span></p>

    <p><span>Sensizliği tanımlamaya kalkışınca en hüzünlü haliyle doğardı Güneş, ağaçlar ağlamaklı olurlardı ve koskoca bir sensizlik daha uykularıma taşınırdı!</span></p>

    <p><span>Uyanırdım! Yastığımda gözyaşı, yorganımda kan lekesi! İçimdeki boşluğun tüm gücüyle ele geçirirdi tüm hücrelerimi.</span></p>

    <p><span>Hangi <span class="yatik">Düş Sokağı</span> melodisine demir atsam içimde birbiri ardına depremler olurdu? Kullandığım alfabeden hangi harfi çıkarsam içimde açtığın boşluk yok olurdu? Giderken bıraktığın soruların hepsi yetimdi, cevapsızdı, zordu!</span></p>

    <p style="text-align: center;"><span><b>*</b></span></p>

    <p style="text-align: center;"><b><span><span>*</span></span> <span>*</span></b></p>

    <p><span>Yoktun! Kimbilir kaç gece odamı kelebek bastı, aşkına adanmış hayallerim hasretinden kimbilir kaç ormanı yaktı! İçimde her gece biraz daha yetim kalan çocukluğum, içimi milim milim kemiren yokluğunla aynı paydalarda eşitlenemedi, ölümden beter hasretin hiç sadeleştirilemedi!</span></p>

    <p><span>Hayalinle sevişirken yastığımı sırılsıklam eden gözyaşlarım delirmiş bir kahinin sihirli aynasıydı! Avuçlarına koymuştum ben o mukaddes mirası, o kırık dökük ayna parçalarını! <span class="yatik">'Geleceğimi söyle bana,'</span> dedikçe, tenime sapladın avuçlarındaki tüm cam kırıklarını!</span></p>

    <p><span>Yoktun! Kıyametin gözbebeklerinde kopacağını kulağıma sürekli yeni kehanetler fısıldayan, kırmızı döpiyesler giymiş ölü kız çocuklarından duydum...</span></p>

    <p><span>Bir bilsen neler öğretti yokluğun bana. Şimdi ben intiharın tek veliahtı, aşk bağımlısı sersem bir şehzade! Sense korkak bir Azrail müsveddesisin, ağzın burnun kan içinde...</span></p>

    <p><span>Yoktun! Her sabah şehrin tüm arka sokaklarını birbirine katan çığlıklarla kopan şafak tanık oldu sadece yavaş yavaş eriyişime...</span></p>

    <p><span>Gözü dönmüş menopozlu hemşireler, her sabah bir orgazm sigarası yakar gibi kırdılar sakinleştirici tüplerini uzun ve ojeli tırnaklarıyla! Ve yeni bir ülke fetheder gibi çiftleştirdiler Akineton ile Norodol’ü aynı şırıngada...</span></p>

    <p><span>Üç noktalar, giderek <span class="yatik">güç noktalar</span> oldu hayatımda... Sen, yoktun! Yoktun! Yoktun! Yoktun! Durmadan Akineton masalları anlattım yeşil Diazem kapsüllerine...</span></p>

    <p><span>Yapayalnız masallar, yapayalnız haykırışlar, yapayalnız intiharlar yaşadım...</span></p>

    <p><span>Yitik bir ilahi gibi yankılandı uzak uçurumlarda yitirdiğim sesin kulaklarımda! Yoktun, senin için özenle sakladığım basamaklardan göklere uzanan sonsuz bir merdiven yaptım ve kurban edip sihirli Denizatlarımı bakışlarına hükmeden peri masalına, kanlanmış gözyaşlarımın buğusuyla destanlar yazdım!</span></p>

    <p><span>Yoktun! Durduk yerde hiç yoktan Dopamin salgıladım dolu dizgin. Üç vardiya çalışan bir Noradrenalin fabrikasına kesin dönüş yaptı tüm hücrelerim. Kaynar sular içtim avuçlarından dolu dizgin akan kandan şelaleden, avuçlarımdan sızan iltihaplı çağlayandan bir yudum sundum hayalinin nemli gözbebeklerine!</span></p>

    <p><span>Yoktun! Yeni öldürülmüş kavuniçi kurbağalar yağdı gökten! Tüm frenleri patladı sihirli cinlerimizin çektiği kırık dökük at arabasının! Bu yüzden bir gündüz vakti ay ışığında, yakarak limanlarıma sığınmış tüm çürük gemileri yırtık elişi kağıtlarından sarhoş kedimerdivenleri yaptım!</span></p>

    <p><span>Yoktun! Gözü kara bir sarhoşluğa davetiye çıkarırcasına gezindi siluetin her gece odamın kana susamış duvarlarında. Mors alfabesiyle kekeme şiirler yazdı yağmur odamın kırık dökük camlarına!</span></p>

    <p><span>Bir şairdim ben, annemin memelerine yapışmadan çok önce şiirin çeşmesinden kana kana zehir içmiştim. Sense şiiri alt alta yazılan <span class="yatik">kafiyeli dörtlükler</span> sanırdın. Şiirlerimi sana getirecek olan postacı, belki de bu yüzden aniden öğreniverdi karısının kendisini aldattığını. Ve belki de sırf bu yüzden benzin döküp sana yazdığım şiirlerin bulunduğu zarfla tutuşturdu deliler gibi sevdiği karısının güzel suratını...</span></p>

    <p><span>Sen şiire yazılan her mısranın <span class="yatik">baş harfi büyük olur</span> sanırdın. Yani sen şiirden anlamazdın! Belki de sırf bu yüzden kaçırılıp vahşice tecavüz edildi, bir kutu çikolata karşılığı şiirlerimi sana getirecek olan masum kız çocuklarına...</span></p>

    <p><span>Sen hakikaten şiirden anlamazdın! Belki de sırf bu yüzden sana yazdığım şiirleri <span class="yatik">hiç okumadın</span>!</span></p>

    <p><span>Yoktun, sürgüne gönderip dudaklarımdaki belli belirsiz tebessümü, klavyenin tıkırtıları arasında büyük bir sessizlik senfonisi besteledim... Adının geçtiği tüm şarkıları bir CD’ye kaydedip kırdım! Kırdım! Kırdım! Kırdıkça kırıldım, kırıldıkça kırdım!</span></p>

    <p><span>Adının geçtiği tüm masalları yatağımın başucuna koyup sızdım! Sızdım! Sızdım! Sızdım pıhtılaşmış bir kan olup kudurmuş bir yanardağa dönmüş gözbebeklerine! Sızdım yitirilmiş bir melâike olup çoktan vazgeçmiş olduğun düşlerine... Yine de içimde yarattığın boşluk sığmadı hiçbir dünya haritasına!</span></p>

    <p><span>Durdurulmuş zamanın derinliklerinde yedi milyon yıl bekledim. Yalnızdım, uykusuzdum; çürüdüm, eridim! <span class="yatik">Deliliğimin en büyük deliliydin!</span> Delirdim! Delirdim! Delirdim!</span></p>

    <p><span>Beklenen zamanın gelişini bekledim. Yalnız, yapayalnızdım, ıslanmıştım. Otobanda ezilmiş bir köpek yavrusuna bakar gibi acıyarak yalnızlığa terk ettiğin insan, yedi milyon yıl öfke biriktirdi içinde! Hesabı sorulmayacak mı sandın? Unutulacak mı?!</span></p>

    <p><span>Milyonlarca jilet yarası var şimdi bileklerimde, milyonlarca yalan gözbebeklerimde, ceplerime harçlık niyetine intiharlar doldurdum ve çıktım göklerin efendisine... “İste!” dedi... Sustum... “Öldür beni!” diye haykırdım sonra... “Öldür beni! Öldür beni! Öldür beni!”</span></p>

    <p><span>İlerleyen zamanın derinliklerinden gelen ayak sesleri ile nefes nefese kalışlarımdın artık... Süfli<a href="../Text/Section0006.htm#n46" id="n46d"><sup>[46]</sup></a> cinlerle bölüşülmüş ve daha hiçbir insana sunulmamış kocaman bir yalnızlığın <span class="yatik">En İyi Kadın Oyuncusuydun...</span></span></p>

    <p><span>Dudaklarımın sunağından sızan kanda boğuldum... Ölemedim! Ölemedim! Ölemedim! Yüzyıllardır yağmur görmemiş bir toprak gibi çatırdadı gözbebeklerim... Üç noktalara hapsedildim... Ben hıçkırıklara kefensiz gömüldüm... Sen her zamanki gibi sessizliği seçtin... Her gün yirmi dört saat yetmedi senin için ağlamaya...</span></p>

    <p><span>Öldürdün sonunda beni! Öldürdün! Öldürdün! Öldürdün! Yüzdün ruhuma dar gelen derimi bedenimden! Koparttın yüzüme bir cenaze marşı gibi çöken gözbebeklerimi gözlerimden!</span></p>

    <p><span>Öldürdün sonunda beni! Sana en çok ihtiyacım olan anda öldürdün beni sessizliğinle, öldürdün beni vurdumduymazlığınla! Ve kontrolden çıkmış bir şizofreninin katatonyasında gömdün beni sağanak gözyaşlarıma...</span></p>

    <p><span>Ellerimde senin için yeşerttiğim <span class="yatik">intihar çiçekleriyle</span> son kez gelip çaldım kapını...</span></p>

    <p class="kalin"><span>Evde yoktun! Evde yoktun! Evde Yoktun!</span></p>

    <h1 class="yatikkalin" id="sigil_toc_id_9"><span>Yokluğunun Yorgunluğu</span></h1>

    <p><span>Aslında sen hiç yoktun, ama korktum bir kere, korktum bir alev gibi fışkırıp radyasyon gibi dalga dalga yayılan buz tutmuş yalnızlıktan. Öldüm, bir imla hatası gibi öldüm şiirin kollarında ve astım kendimi şizofreninin orta yerinde günahkâr bir elma <a href="../Text/Section0006.htm#n47" id="n47d"><sup>[47]</sup></a> ağacına...</span></p>

    <p><span>Aslında hiç tanışmadık seninle yedi yıl önce! Sadece ben tanıştığımızı yazmıştım senaryomun başına. Sonra yedi kat semâ girdi aramıza, ben uzak bir evrende, hiç gidilmemiş bir ülkede, hasretini büyüttüm yedi milyon yıl. Uzun şizofrenik nöbetler boyunca avuçlarımdan sızan kanı mürekkep sanıp çizgisiz beyaz kağıtlara kustum öfkemi! <span class="yatik">Nöbetlerim geldi ağladım, nöbetlerim gitti kovaladım...</span> <a href="../Text/Section0006.htm#n48" id="n48d"><sup>[48]</sup></a></span></p>

    <p><span>Ardı arkasına şiirler yazdım sana ve bakışlarının şiddetine kurban verdim ruhumun tüm cesaretini. Öylesine acıydı ki yokluğun, yazdığım tüm şiirleri bir anda aleve verdim! Yaktım! Yaktım! Yaktım!</span></p>

    <p><span>Çekip alırdın beni her şeyden; sen en bunalım yanımdın benim, en korkak, en çocuk, en ölümcül, intihara en yatkın yanım! Soğuk gecelerin ortasında, buz gibi sessiz ve bir o kadar da telaşlı bir suskunluğa hapsolurdum! Yavaş yavaş dökülmeye başlardı gözyaşlarını yarım ayın tüm çıplaklığıyla ağırlaştırdığı gecenin ortasına ve avuçlarımda senin için biriktirdiğim tuzlu gözyaşlarıyla yıkardım nöroleptiklerin <a href="../Text/Section0006.htm#n49" id="n49d"><sup>[49]</sup></a> harap ettiği yüzümü!</span></p>

    <p><span>Oysa sen hiç yoktun, hiç olmamıştın, doğmamıştın karanlık bir Mart sabahı işgal altındayken tüm Dünya! Sen, saçlarında sapsan <span class="yatik">küstüm</span> <a href="../Text/Section0006.htm#n50" id="n50d"><sup>[50]</sup></a> çiçekleri besleyen hüzünlü bir tanrıçaydın.</span></p>

    <p><span>Sen hiç yoktun, olmamıştın, doğmamıştın, doğmuş olsan ilk İstanbul duyardı ve ruhunu uzaydan aşağıya bırakırdı! Varlığın, benliğime düşman, kanserli bir hücre gibi hızla çoğalarak içimde bir yerlerde ele geçirdi ruhumu! Sen, hiç olmadın, olamazdın; varlığın, varlığımı tehdit eden en büyük düşmandı!</span></p>

    <p><span>Aries<a href="../Text/Section0006.htm#n51" id="n51d"><sup>[51]</sup></a> intihar ederdi sen doğmuş olsan; Koç Burcu bir saniye bile beklemeden çarpışırdı Balık Burcu’yla, altüst olurdu astroloji, yıkılırdı Babilliler’den beri bilinen tüm kehanet teorileri biranda! Sen hiç yoktun! Sen doğmuş olsan delirirdi tüm tabiat, meteor yağardı sen doğarken tüm sokaklara!</span></p>

    <p><span>Sen yoktun, olamazdın! Sen yoktun ve hiç olmadın! Ben hep yalnız, yapayalnızdım... Her gece kana kana su içtim, odamı dolduran ay ışığının avuçlarından. Karanlıkta yazdığım şiirlere sabaha karşı karanlık besteler yaptım. Notaların karanlığında beni yakalayan hayalinin saçlarına mor papatyalar taktım.</span></p>

    <p><span>Sen yoktun ve hiç olmadın! Yavaş yavaş yitti sanki saçının her telinde ayrı ayrı beslediğin gizem, gün geçtikçe değiştin. Bir melektin seni ilk sevmeye başladığımda; ben seni sevdikçe şeytanlaştın!</span></p>

    <p><span>Sen hiç yoktun ve ben seni ararken hep yanlış insanların kapılarını çalarak seni sordum onlara. Senin telefonun diye aradığım yanlış düşen numaralarda karşıma çıkan saçmasapan insanlarla aşklar yaşadım. Seni sordum onlara: “Tanımıyoruz,” dediler.</span></p>

    <p><span>Zaten seni benden başka tanıyan hiç kimse yoktu. Tüm psikiyatri öğrencilerinin iştahını kabartan bir doktora tezi konusuydu adın!</span></p>

    <p><span>Sen herkesten farklıydın! Bakışlarında izlediğim o sinemaskop ayrılık, yok edilmeye hazırlanan bir kavmin yaptığı son yasak ayindi. Sen bir sevgili değildin benim için! Sen yoktun! Sen doğmuş olsan batıdan doğardı Güneş ilk cuma günü erkenden,<a href="../Text/Section0006.htm#n52" id="n52d"><sup>[52]</sup></a> yanardağlar korkudan göklere kadar uzatırdı kollarını, tüm buzulları erirdi kutupların, her kıtanın adı mahkeme kararıyla Atlantis <a href="../Text/Section0006.htm#n53" id="n53d"><sup>[53]</sup></a> olurdu birdenbire... Sen doğmuş olamazdın!</span></p>

    <p><span>Ne zaman gerçeklerden kaçmak istesem, ne zaman zor gelse hayat hemen sana uzatıyordum ellerimi. Bir kurtarıcı gibi, bir ilahe gibi sığınıyordum sana. Neden yaptığımı bilmeden, düşünmeden ve anlamadan uzanıyordum. Sevgi desen değildi, sevdiğinden korkmazdı insan; tutku desen değildi, aşk desen değildi bu yüzüme desen desen işlenen büyük acı!</span></p>

    <p><span>Şizofreniydi bu, apaçık bir <span class="yatik">beyin parçalanması</span>, bir hafıza kaybı, bir intihar kayığına binip baştan başa gezmekti tüm evreni, şizofreniydi bu su katılmamış acının gerçek adı! Kuşkusuz seni istediğim kadar bir <span class="kalin">insanı</span> isteseydim onu mutlaka elde ederdim. Senin bu yüce sevgime karşılık vermene engel olan tek şey gerçekte hiç varolmamandı; yoksa dünyanın en zalim kızı bile olsa dönüp gülümserdi beni bu sonsuz acıdan kurtarmak için, gelir koyardı kalbini avuçlarıma...</span></p>

    <p><span>Sen yoktun! Ne zaman aklıma gelsen ardından büyük bir acıyla düştüm şizofreninin yapış-yapış kollarına. Bu hep böyleydi. Ben, sevmiyordum ki seni; olsa olsa sevdiğime inanmak istiyordum. Sen sadece şizofreninin bir habercisiydin benim için. Normal zamanlarda unuttuğum, hiç aklımın ucundan bile geçirmediğim sen, şizofreninin alevlendiği dönemlerde boy gösteriyordun sadece hayatımda. Sen, olsa olsa, sancılı bir hastalık belirtisiydin benim için...</span></p>

    <h1 class="yatikkalin" id="sigil_toc_id_10"><span>Suskunluğun Gramer Kuralları</span></h1>

    <p><span>Odamı hemen hemen dolduran geniş yatakta kollarımı iki yana doğru biraz daha açtım ve sustum! Konuşkan bir suskunluktu benimkisi, anlaşılabilse kim bilir ne kadar da çok şey anlatırdı.</span></p>

    <p><span>İstanbul çok iyi anlıyordu benim suskunluğumu, çünkü o da suskunluğa mahkûm edilmiş güzel bir prensestir, dudakları vardır, ama konuşamaz; konuşursa yutar evleri, gemiler durmadan karşı kıyıya ceset taşır. Konuşursa, acıtır insanların canlarını. Suskunluk ebediyete kadar kaderidir onun, onun adı İstanbul, suskunluğun ne demek olduğunu en iyi o bilir!</span></p>

    <p><span>Uzattım yapayalnız yattığım geniş yatağa kollarımı ve her intihara karşı teyakkuzda beklettiğim gözlerimi tavana diktim. Suskunluğum, beklenmedik bir doğum sancısı gibi saplandı içime ve gözlerimden bir damla yaş süzülüverdi yanaklarıma...</span></p>

    <p><span>Ben ne zaman susmaya kalksam bakire intiharlar çiftleşiyor -miş’li gelecek zaman serserisi bakışlarımda. Ölümler, bir bitiş olmaktan çıkıp aniden yeni ve daha hiç tadılmamış bir yaşama dönüşüveriyor ıslak gözlerimde ve gözlerimden süzülen yaşların sesi çığlıklarımla düete tutuşuyor, yeni bir şafak beklerken tüm şehir alacakaranlık içerisinde.</span></p>

    <p><span>Kimse ama hiç kimse duymuyor attığım bu çığlıkları; bir tek İstanbul duyuyor! Duyan rüzgâr kaçıyor, duyan zebaniler bile uzaklaşıyor şehrin semalarından! İstanbul her sabah yeni bir güne daha uyanırken martıların hüzün kokan sesi karışıyor hasretin sağlam surlarına isyan bayrakları diken bu çığlıklarıma.</span></p>

    <p><span>Sıyrılıyor acı dolu son bir çığlık daha her sabah şafağın gölgesinden ve usulca kırmızıya dönüyor acının rengi Üsküdar semalarında. Acıya bulanmış uzun bir gece daha bitiyor. Ben yine sessiz, çaresiz ve avuçlarım kan içinde... Avuçlarımdaki kanı her sabah gizlice İstanbul süpürüyor; ben uyurken o alıp Boğaz’ının serin sularına karıştırıyor avuçlarımda biriken kanı. O kanın bir damlası bile tüm Boğaz’ı kıpkırmızı bir ruj gibi boyuyor her sabah.</span></p>

    <p><span>Ben ne zaman susmaya kalksam sen o lanet olasıca cadı, odama geliveriyorsun. Düşüncem, iç sesim sustuğunda bambaşka bir boyutta seninle randevulaşarak durmadan attığım o sessiz çığlıklara kefensiz gömülüyorum. Bulut bulut açılıyor bulanık bakışların odanın orta yerinde ve bulutlar duru birer duman olup burkuyorlar yüreğimi! Hasret gibi ince, hasret gibi soğuk ve hasret gibi ölüm kokusuna bulanmış kapkara topraklar atıyor kırmızı kanatlı melekler, kendimi diri diri gömdüğüm aşk denen çocuk mezarlığına. Bunu bir tek İstanbul görüyor, bir tek onun bilekleri kanıyor bu acının şiddetiyle!</span></p>

    <p><span>Giderek daha da artıyor yokluğuna inat sevgim. Galiba sana olduğumdan daha çok âşığım yokluğuna, beni yalnız bırakmana, hasretlere, intiharlara, durmadan burnumu deviren bu acımtırak Azrail kokusuna... Şizofreni dipsiz bir girdap, sürekli içine çekiyor beni. Suskunluğum gitgide artıyor ve gitgide daha da anlamsız bir paranoyaya dönüşen korkularım merdivensiz bırakıyor beni suskunluğun kör kuyularında. Melankolik yanım gitgide şizoidleşerek bir deli suskunluğa dönüşüyor... Susuyor... Susuyorum...</span></p>

    <p><span>Susuyorum, ölür gibi susuyorum. İntiharımı geciktirme çabası bu, <span class="yatik">'Sen belki bir gün beni seversin!’</span> in tam Türkçe çevirisi. Bir kaçış bu! Her şeyden... Herkesten! Ama en çok da beni ben yapan senden... Korkuyorum, konuştuğumda kasırgalar kopacak sanıyorum, ama ben sustukça sürekli merkez üssü yaralı kalbim olan büyük çaplı depremler oluyor ve duygularımın enkazı altında kalıyorum. Beni şizofreni denen bu enkazdan sağ çıkarabilecek tek gücün konuşmak olduğunu bile bile susuyorum. Sustukça duygularımın ağır enkazı altında ezilerek can çekişiyorum. Öylesine susmuşum ki, kendi iç sesime bile yabancılaşmışım.</span></p>

    <p><span>Deliler gibi istesem de konuşmayı, sırf onların planları bozulmasın diye konuşmamayı bana kabullendirdiler. Susmam yetmedi onlara, beni ben yapan düşlerime bile barikatlar kurdular. Sevmeme bile izin vermediler, sevsem de bir türlü söyleyemememe neden oldular. En çok ihtiyacım olan şeyi, cesaretimi, benden çaldılar. Kendimden bile nefret etmeme neden oldu onların kokuşmuş, sevgiye düşman, biyonikleşmiş istekleri.</span></p>

    <p><span>Peki, kimdi onlar? Kimdi bu kadar ağır itham cümlesinin içinde çoğul gizli özne olarak yer alan canavarlar?</span></p>

    <p><span>Onların adı yoktu, yazmazdı hiçbir yeşil reçetenin altında diploma numaraları! Onların yüzleri yoktu ve beyaz gömleklerine hiçbir şizofrenin gözlerinden fışkıran kan sıçramamıştı!</span></p>

    <p><span>Onların adı yoktu, cellatların hepsinin yüzünde maske vardır çünkü ve tarihte bilinmez hiçbir celladın gerçek adı! Bu yüzden adı yoktu onların; kimileri <span class="yatik">psikiyatrist</span> der onlara! Hepsi bu!</span></p>

    <p><span>Her şeyim hiçbir şeyim oldu artık, hiçbir şeyim ise her şeyim. Hiçliğin sonsuzluğunda derin mi derin bir çukur ve hatta kara delik oluyor hasretin. Durmadan kendi içime gömülüyorum; yırtık kolilere doldurup durmadan kendi içimdeki çocuk mezarlığına taşıyorum düşlerimi! Hiçbir şey beni, <span class="yatik">hiçbir şeyin</span> korkuttuğu kadar korkutamıyor. <span class="yatik">Hiçbir şey</span> suskunluk demek çünkü ve suskunluk herkesten habersiz ölümle eşitlenir benim daracık beyin damarlarımda.</span></p>

    <p><span>Aylardır durmadan uğraştığım sorular, uzun oldukları kadar cevapsızlar da. Her cevapsız kalan soru biraz daha arttırıyor içimdeki gereğinden fazla korkuyu ve ben korktukça müebbet bir cevapsızlığa mahkûm oluyor içimdeki tüm sorular. Ne <span class="yatik">denizi</span> galeyana getiren gözyaşlarımdan utanıyorum kâbuslara kesin dönüş yaparken düşlerim, ne de intihar etmekten çekiniyorum infilak ettirirken sahilleri gizli saklı şiirlerim!</span></p>

    <p><span>Ölmemeye çalışıyorum aslında içine düştüğüm bu kör melankoli çukurlarında. Aşk beni öylesine yaralıyor, beni kendi benliğimden öylesine uzaklaştırıyor ki, çektiğim acıların üzerine amansız bir fay hattı çizdiği dudaklarımın arasından kendime bile yabancı sözcükler dökülüyor. Aşk sandığım, acılar sandığıma koyarak adına <span class="yatik">aşk</span> dediğim şizofreni, aç bir sülük gibi durmadan emiyor kanımı. Ve anlayamıyorum artık hiç kimseyi, hiçbir şeyi, kendimi bile anlayamıyorum. Bu yüzden susuyor... Susuyor... Susuyorum!</span></p>
  </div>

  <p><span><br /></span></p>

  <div>
    <h1 class="yatikkalin" id="sigil_toc_id_11"><span>Şizofreni Trenleri</span></h1>

    <p><span>Kim bilir daha kaç tren geçecek gönlümün paslı demiryollarından... O trenler ki, tüm yolcuları intihara meyillidir, tüm makinistleri şizofren... Ve raylara elektroşok sızar makinistlerin gündüz düşlerinden...</span></p>

    <p><span>Artık kimsenin uğramadığı, uğramaya tenezzül bile etmediği bir istasyon olmuş yüreğimden, kim bilir daha kaç ceset çıkarılacak!? Kaç yolcu daha gelmeyen trenlerin hüznü ile asacak kendisini elektrik trafolarına!? Kaç sonuçsuz otopsi daha yapılacak içimdeki suskun sevgililere!? Sevgililerimin üzerinden daha kaç tren geçecek?</span></p>

    <p><span>Yataklı vagonları olan bir akıl hastanesi, bu, durmadan sonsuzluğa giden tren! Bu trenin tüm yolcuları manik depresif, tüm kondüktörleri şizofren! Cezai ehliyeti yok hiçbir makinistin ve artık âdet görmüyor hiçbir hemşire!</span></p>

    <p><span>Sen ve ben işte ilk kez bu trende karşılaşmıştık! Ben kıdemli bir şizofrendim o zamanlar, sense yanlışlıkla istasyonlarımdan geçiyordun! Pencereden görmüştüm seni ışık hızıyla yolalırken altımdaki tren!</span></p>

    <p><span>Ölmeleri beklenen delileri ışık hızıyla cehenneme götürüyorduk! Ben fazlasıyla profesyonelleşmiştim, treni tek başıma bile sürebiliyordum! Sen fazlasıyla seviyordun beni, hep treni sürebilmeme şaşırıyordun! Sanırım artık söylemenin vakti geldi; tren kendi başına gidiyordu sevgilim : Ben sadece <span class="yatik">playback</span> yapıyordum...</span></p>

    <p><span>Bu trende kim bilir kaç çocuk doğdu... Elbette, sen de o çocuklardan biriydin! O çocuklar ki hepsinin babası ben, anneleri sonsuzluk... <a href="../Text/Section0006.htm#n54" id="n54d"><sup>[54]</sup></a></span></p>

    <p><span>Bir türlü hırslarını alamayan psikiyatrist müsveddeleri bu trende öldürürlerdi şizofrenleri! Elektroşok yaparlardı cesetlere bile! Litrelerce kan boşanırdı şizofrenlerin bakışlarına cani hemşirelerin âdetten kesilmiş gözbebeklerinden!</span></p>

    <p><span>Evet, son hızla ölüme yol alan bir akıl hastanesiydi bu sana âşık olduğum tren!</span></p>
  </div>

  <p><span><br /></span></p>

  <div>
    <h1 class="yatikkalin" id="sigil_toc_id_12"><span>Kimyasal Zebaniler</span></h1>

    <p><span>Beklenmedik bir istekle kalkıverdim yatağımdan, öylesine yavaş ve dikkatli hareket ediyordum ki, beni gören robot sanırdı. Sanki her adımım bir öncekinin taklidiydi, aklımda binlerce muamma ile cam kenarında duran müzik setine doğru ilerledim, ellerim ezbere biliyordu basacakları tuşları, bu yüzden hiç bakmadan açtım müzik setini. Aylardır durmadan çalan <span class="yatik">Düş Sokağı Sakinleri</span> adlı gruba ait bir CD, bir kez daha doldurdu odanın tüm atmosferini. Aynı yavaş hareketlerle bir sigara daha yakıp caddeye bakan camın kenarına geldim. Yavaşça aralayarak perdeyi, birilerinden saklanıyormuş gibi dikkatlice, İstanbul’un tüm sokaklarına menopozlu bir kraliçe gibi hükmeden puslu havaya baktım uzun uzun, insanlara baktım, ağaçları ve göklerde gezinen kuşları izledim, sanki bir tek benim zamanım durmuştu.</span></p>

    <p><span>Hayat tüm hızıyla akıyordu İstanbul’un sokaklarında ki, o sokaklar Dünya’nın en güzel ve aynı zamanda en acımasız sokaklarıdır! Sadece benim zamanım duracak kadar yavaşlamıştı, zaman geçmiyordu sanki, sanki sabah olmuyordu hiç, sabahlar gece olmamak için var güçleriyle direniyordu...</span></p>

    <p style="text-align: center;"><span><b>*</b></span></p>

    <p style="text-align: center;"><b><span><span>*</span></span> <span>*</span></b></p>

    <p><span>Ne kadar korkak olabilir bir insan ölümü yanına getiren soğuk gecenin umursamaz tavırlarıyla canım teninden ayırmak için fırsat kolladığını bile bile beklerken? Pencereleri sonsuzluğa açılan bir evde, bulutlara köprüler kurarak geceyi sabaha bantlamaya uğraşan bir şizofren ne kadar korkabilir yalnızlıktan? Hangi umarsız, hain rüzgâr okşar saçlarını karanlığa birer atom bombası misali düşüveren yıldız tozlarını izlerken geceler boyu? Ölü doğan bir insan ne kadar korkabilir ki intihardan?! Ne kadar zor geçebilir milisaniyeler? Cesaret denilen sonsuz kuyunun içine atlarken ruhunun kaç parçasını bırakabilir insan geride kendisini bekleyen yalnızlığa? Bir şizofren ne kadar korkar saldırmaktan? Ne kadar şizoidleşebilir bir âşık? Ne kadar derin intihar planlan kurabilir bir korkak? Ve hangi asit havuzuna atsan şizofreni içerisinde kıvranan bir ruhu, gecelerce kulakları sağır eden yalnızlık senfonileri ölümün taze melodisiyle öpüşür uzun uzun? Hangi keskin karar, koşarak atladığı ölümün kollarından koparıp melankolinin koynunda gecelerce uyutur insanı?</span></p>

    <p><span>Hangi bedene soksan bu asi, bu kendine herkesten çok düşman ruhu, gökkuşakları ıslanmaz artık gözyaşlarımın tuzuyla? Hangi müzisyen hangi armoniyi kullanarak besteleyebilir ki Azrail’in her biri birbirinden daha ürkütücü şarkılarından herhangi birini? Ve evrenin tüm notaları, tüm armonileri ve tüm tınıları yanyana gelse yazılabilir mi hayatını bitiren, yitirilmiş bir cesaretin senfonisi?</span></p>

    <p><span>Hangi insani değer anlatabilir saldırmak zorunda kalmayı? Hangi kâbusa yuva yapar sokak serserileri? Hangi aşka katlanamaz hiç âşık olmamış ve asla da olamayacak kadar duygusuz bu insanlar? Hangi kahpe senaryonun oyuncusu direnebilir şizofreni karşısında? Hangi yalancı cesaret gösterisi, ben cesaretimi tümüyle yitirmişken bir senfoni fısıldayabilir benim kulaklarıma?</span></p>

    <p><span>Sorular uzun, sorular cevapsız; soruların cevapları her şeyden çok akıtır şizofrenlerin kanlarını...</span></p>

    <p><span>Hiçbir şey yok, bomboş avuçlarım ve gittikçe derinleşiyor ruhumda herkesten gizli besleyip büyüttüğüm o iltihaplı yara. Durmadan yağmur ıslatıyor, sen olmadan benim için bomboş ve anlamsız gözüken tüm sokakları... Ve çok iyi anlıyorum ki, yağmurla birlikte daha bir acı oluyor aşk, daha bir kanatıyor gözbebeklerimi şizofreni...</span></p>

    <p style="text-align: center;"><span><b>*</b></span></p>

    <p style="text-align: center;"><b><span><span>*</span></span> <span>*</span></b></p>

    <p><span>Çok kötü bir baş ağrısı ve boğazımda yüzyıllardır yağmur görmemiş bir çöl hissi ile uyanarak gözlerimi zorlukla açıyorum artık her sabah.</span></p>

    <p><span>İnanamayacağın kadar kötü yapıyor bu ilaçlar beni... Her sabah yaşlı bir fahişe gibi öksürerek uyanıyorum. Boğazım sanki yıllardır su değmemiş gibi hararetle kuruyor. Dudaklarım... Dudaklarım nasıl da çorak topraklar gibi kuruyup çatırdıyor! Ellerim... Sanki ellerim benim değil, durmadan avuçlarım terliyor, sanki bu parmaklar bana ait değil, sanki her dokunuş bana başkasından yarımyamalak tercüme ediliyor! Gözlerim... İlaçlar durmadan kanatıyor gözlerimi! Bu lanet olasıca ilaçlar bir anda değil, yavaş yavaş öldürüyor beni!</span></p>

    <p><span>Her an biraz daha fazla eritiyor bunlar beni... Kanımı emiyor bu Akineton, kirpikdiplerimi kemiriyor bu <span class="yatik">Norodol!</span> Bu ilaçları içtiğimde ne kadar acı çektiğimi bir tek İstanbul bilir! Bir tek o gördü çünkü, ayışığının bile olmadığı zifiri gecelerde şizofreninin yüreğimi nasıl yaktığını.</span></p>

    <p><span>İçmek istemiyorum artık bu ilaçlan; hani diplomalarından aldıkları güçle bana saldıran psikiyatristler kocaman bir kavanoz baldıran zehri <a href="../Text/Section0006.htm#n55" id="n55d"><sup>[55]</sup></a> verseler gözümü kırpmadan içerim, ama ilaçlar, ilaçlar eritiyor beni...</span></p>

    <p><span>O ilaçlar ki gözü dönmüş büyücü kimyagerlerin parmak uçlarından steril farmakoloji laboratuarlarına süzülerek doğmuş sağır ve kör zebanilerdir, bir kara büyü yapar gibi çift sıra halinde yerleştirilmişlerdir plastik jelatinlere. Ve ben an be an ölüyorum bu ilaçlan içince!</span></p>

    <p><span>İlaçlar, o <span class="yatik">kimyasal zebaniler,</span> durmadan odun taşıyor çünkü benim cehennemime. Ne zaman bu ilaçlan içsem sen o güzel ve ulaşılmaz tanrıça, silik bir imge olup yitiyorsun avuçlarımda. Ne zaman karışsa kanıma bu ilaçlar, tüm melodilerim susuyor, hayat duruyor! Durdurulmuş bir hayatın orta yerinde sensiz kalıyorum. Susuyorum o zaman ve durmadan tüm klinik psikofarmakologlara duyulmamış küfürler yağdırıyor sessizliğe mahkûm edilmiş gözbebeklerim. İlaçlar ruhumu acıtıyor çünkü, beni adeta robotlaştırıyor.</span></p>

    <p><span>İlaçlar ne kadar acıtır şizofrenlerin canlarını, hiç kimse bilmez! Çünkü hiç kimse bilemez zifiri karanlıklarda sekiz oktavlık sessiz çığlıklarla bestelenmiş isyan şarkılarının notalarını okumayı!</span></p>

    <p><span>İlaçlar... Öldürüyor bunlar beni... Durmadan kanatıyor bu ilaçlar incecik bileklerimi! Cadılar bayramının resmi içeceği bunlar! Ne zaman öpüşse bu ilaçlar damarlarımda gezinen alyuvarlarla her yanda yassı mumlar yakarak seni çağırıyor sanki içimdeki satanist hahamlar... Sen küçük bir şeytansın ve bu ilaçlarla beslenerek büyüyorsun durmadan!</span></p>

    <p><span>Ne zaman bu ilaçları içecek olsam intihar durmadan kapımı yumrukluyor ve ben sürekli <span class="yatik">'Evde yokum!'</span> numarası yapıyorum...</span></p>

    <p><span>Diplomalarında yazan <span class="yatik">psikiyatrist</span> küfrünü şerefli bir unvan sananlar, yıllarca ilaç kullanma cezasına çarptırdılar beni! Uyuşturulacağım yalnızca sana âşık olduğum için! Uyuşturula uyuşturula öldürüleceğim artık bu kentte âşık olmayı tehlikeli bir akıl hastalığı zannettikleri için!</span></p>

    <p><span>Ve şimdi bana diyorlar ki: “Yetmez bu ilaçlar sana, gel, tımarhanelerimizde bir süre daha konakla!” Yatamam onların kliniklerine, yatamam akıl hastanelerine! Yatmamak için çok fazla nedenim var!</span></p>

    <p><span>Ben hasretinin acı azabı ile cebelleşirken, o akıl hastanelerinde durmadan zehir zıkkım iğneler vurdu çıldırmış hemşireler delik deşik kalçalarıma! Akinetondu o kliniklerde zehirlerin padişahı ve Norodol diyorlardı bildiğimiz zıkkıma! 1 mg.lık delikanlı</span></p>

    <p><span>Akineton girince enjektörün içinde 5 mg.lık kancık Norodol’un koynuna, <span class="yatik">'Milli oldum!'</span> sanıyordu ve ikisi birleşip insafsızca akıyorlardı damarlarımda.</span></p>

    <p><span>İki günde bir zalim cellatlar gibi geliyordu ceplerinde taşıdıkları kartvizitlerinde <span class="yatik">Uzman Psikiyatrist</span> yazan gözü dönmüş deliler odama ve giyotine götürür gibi götürüyorlardı beni aç karnıma elektroşok odasına! Şakaklarıma bağlanan elektrotlardan sızan 250 mA.lık <a href="../Text/Section0006.htm#n56" id="n56d"><sup>[56]</sup></a> elektriğin damarlarımda gezen <span class="yatik">aşk</span> denen yalanı öldürebileceğini sanıyorlardı. Oysa onlar elektrik verirken benim dudaklarımdan fışkıran köpüklü salyalarda bile senin seceren okunuyordu! Zorla sokulduğum o sara nöbetleri hiçbir şeyin titretemeyeceği kadar titretiyordu bedenimi ve her titreyişimde mors alfabesiyle senin açık adresini yazıyordu bacaklarım hızla çarptığı yatağa!</span></p>

    <p><span>İçmeyeceğim artık bu <span class="yatik">kimyasal zebanileri</span>; artık bir kez bile izin vermeyeceğim damarlarımdaki kanla buluşmalarına! Çünkü bu ilaçlar yalnızca ölmeme engel oluyor; tabii bunları içince ölmediğimi iddia edebilecek kadar insafsız olabilirsen! Bu kadar insafsız olmak kolay değildir, kolay değildir insanlıktan bu derece sıyrılmak; en az on sene sürer bu yüzden psikiyatrist olmak!</span></p>

    <h1 class="yatikkalin" id="sigil_toc_id_13"><span>Gece Çöktü mü Şehrin Üzerine</span></h1>

    <p><span>Gece çöktü mü şehrin üzerine, ben oturur, bitmeyecek bir şiire daha başlarım... Esrarkeş kızlar simsiyah saçlarına sarı kınalar yakar... Gürül gürül bir yağmur gelir, çömelir odamın ortasına... Ben oturur, bir şiiri daha yakarım kalbimin hiç bitmeyecek yangınında!</span></p>

    <p><span>Artık hiç kimsenin hatırlamaya yanaşmadığı ağlamaklı şarkılar mırıldanır dudaklarım... Ben oturur, bir sigara daha yakarım içine esrar diye kına kattığım...</span></p>

    <p><span>Gece çöktü mü şehrin üzerine, ben oturur, kör jiletle bileklerimi keserim... Ağır gelir hasretin; ben tanımadığım kızlara aşk mektupları yazarım bileklerimden fışkıran masmavi kanla... Ağır ağır gelir hasretin; gelir, çömelir kalbimin ortasına! Ben oturur intihar mektupları yazarım hiç geri dönmeyecek hüzünlü tanrıçalara...</span></p>

    <p><span>Gece çöktü mü şehrin üzerine, uzun bir uykusuzluğa daha hazırlanan bedenim susar ve bunalımın orta yerinde yitirilmiş bir cesaretle tırmanmaya başlarım hüznün <span class="yatik">göğe manan merdivenlerine.</span></span></p>

    <p><span>Gece çöktü mü şehrin üzerine, eli yüzü yanık çocuklar boyalı yılan yumurtalarını ıpıslak öpücüklere boğar!</span></p>

    <p><span>Gece çöktü mü şehrin üzerine, çığrından çıkmış deliler içimdeki tımarhanenin paslı demir kapılarını yumruklar...</span></p>

    <p><span>Gece çöktü mü şehrin üzerine, dönüp durur etrafımda küçücük kırmızı şeytanlar ... Her biri eğilip kulaklarıma senin adını fısıldar ve onların her fısıldayışında benim <span class="kalin">kulaklarım kanar...</span></span></p>

    <p><span>Suskun sevgililerin yatak odalarında kuduran bakışlarımın orta yerini işgal eden şizofrenin tahtına çıkar paranoya binbir renkli törenle... Dopamine terk eder yerini şairlerin kılcal damarlarında gezinen melankoli...</span></p>

    <p><span>Çünkü gece çöktü mü şehrin üzerine, indirir içimdeki hüzün camını çerçevesini göğün!</span></p>

    <p style="text-align: center;"><span><b>*</b></span></p>

    <p class="yatik" style="text-align: center;"><span><b>* *</b></span></p>

    <p><span>Gece yaşlı gözlerimin önünden geçen bir milyon vagonlu ağır aksak bir kara tren!</span></p>

    <p><span>Gelen her gece bir gardiyan gibi çöküp başımın üzerine kapatır tüm demir parmaklıklarını Dünya denen cehennemin. Gece çok uzaklardan gelirken mutluluk hariç her şeyi getirir sanki zindandan soğuk odama. Gecenin bu suskun sesi çok ama çok korkutuyor âşık şizofrenimi ve karanlık her şeyden çok çürümüş düşlere yardım ve yataklık ediyor artık İstanbul’un tüm sokaklarında...</span></p>

    <p><span>Rutinleştiriyor işte gece çekilen her türlü acıyı. Acı çekmek için yaratılmışım! Ya da o böyle olduğuna inanmak istiyorum! Gece balkanlardan getirdiği soğuk hava yetmiyormuş gibi bir de katlanılmaz melankoliyi getiriyor hasretten <span class="yatik">dharmaduman</span> olmuş odama. Kapılar bir açılıp bir kapanıyor aşkın soğuk, ürkek ve karanlık koridorlarına. Tam kaçacakken yaşanması gereken bu acılardan, bir umutla girdiğim tüm odalar daha da derin bir hayal kırıklığına boğuyor beni. Bilinmeyen, daha hiç tadılmamış acıların özlemi sarıyor dört bir yanımı. Büyük bir umutla girdiğim tüm odalarda beni hep yalnızlık karşılıyor! Hiçbir şey yok odalarda; bir kırık iskemle, bir de durmadan tavanı aydınlatan kocaman bir kara delik! Bakıyorum içeriye; kimse yok, hüzünlü dört duvar, gözyaşları sızıyor duvarların sıva çatlaklarından! Ve kimse yok...</span></p>

    <p><span>O kadar çok gayri meşru acıya gebe ki geceler, alkol, sarhoş etmenin ötesinde, cennete sığınma kapısı gibi değiyor hep dudaklarıma ve İstanbul’un arka sokaklarında sarhoş olmak hiç olmadığı kadar zor artık ölü doğanlara!</span></p>
  </div>

  <p><span><br /></span></p>

  <div>
    <h1 class="yatikkalin" id="sigil_toc_id_14"><a><span>Her Kız Sana Benzer</span></a></h1>

    <p><span>Nasıl yüzleşirim şimdi hayat denen yalanla! Nasıl çıkarım sokağa? Bütün insanlar cellat, bütün insanlar adam öldürmeye yemin etmiş seri katiller gibi bakıyor yüzüme! Nasıl çıkarım dışarıya? Hem de hangi kızı görsem seninle karşılaşacağımı bile bile? Bir kez daha nasıl atarım kendimi hayat denen gayya kuyusuna?</span></p>

    <p><span>Her kız sana benzer; seni tanıdığım o lanet olasıca Ekim sabahından beri her kızın nüfus cüzdanında senin adın yazılıdır!</span></p>

    <p><span>Sokaklarda sürü halinde gezen hayalin, hangi kızın yüzüne baksam onun ruhuna girmekte! Bu koca Dünya’nın hangi toprağına ayak bassam toprağın gözleri ayak parmaklarımı kesmekte!</span></p>

    <p><span>Sokaklarda lise çıkışı keyifle dolanan her kız, yüzüne senin bakışlarım sürmüş süs diye; tramvaylarda kocaman bir kız kalabalığı; hangisinin yüzüne baksam senin bakışların duruyor gözbebeklerinde!</span></p>

    <p><span>Senden sonra çok kız girdi hayatıma. Yirmi mi, otuz mu yoksa kırk mı? Saymadım! Kiminin bakışları benziyordu sana, kiminin duruşu, kimininse gülüşü... Kiminin saçları hatırlatıyordu seni bana, kiminin gözleri, kimininse yürüyüşü... Hepsinin tek ortak noktası sendin; hayatıma giren bunca insanın hiçbirinin adını yazmadım aklıma. Kimilerinin adları telefon defterlerimde konakladıysa da, uzun süre kalmayı başaramadılar o defterde bile.</span></p>

    <p><span>Sana yazdığım şiirleri götürdüm onlara; kendilerine yazdığımı sandıkları bu şiirlerle şımardılar, yüzlerine abartılmış bir gurur yuvalandı! Hiçbiri o şiirleri aslında sana yazıyor olduğumdan haberdar değildi ve olamazdı da!</span></p>

    <p style="text-align: center;"><span><b>*</b></span></p>

    <p style="text-align: center;"><b><span><span>*</span></span> <span>*</span></b></p>

    <p><span>Sokağa çıkamam ben, çıkamam sokaklara, ne istersen iste benden, her şeyi yaparım, ama sokağa çıkamam! Kıramam beni boydan boya kaplayan kabuğumu!</span></p>

    <p><span>Dışarısı korkunç, dışarıdaki sokaklara cehennem ekmişler; ateşle suluyorlar günde beş vakit! Durmadan duyulmamış küfürler ediyor insanlar yüzüme! Çıkamam dışarı! Çıkamam! Yıkamam duvarlarımı, güçsüzüm, korkağım, saldırganlığım korkumdan! Korkuyorum, deli gibi korkuyorum yaşamaktan!</span></p>

    <p><span>Nasıl yüzleşirim şimdi hayat denen yalanla! Kimse anlamayacak beni, saldıracak tüm insanlar, durmadan jilet atacaklar korkak bakışlarıma! Yıldırımlar düşecek o kalabalık sokaklarda yüreğime, Richter’in anasına bacısına söven depremler bir tek beni enkaz altında bırakacak, bir tek benim gözbebeklerim çatırdayacak amansız depremlerde!</span></p>

    <p><span>Bir katilim sanki de, yürüdüğüm sokaklarda herkes sorgusuz sualsiz tükürüyor yüzüme! Ne geliyorsa akıllarına, sövüyorlar! Sokaktan geçen herkes bir tecavüzcüye bakar gibi bakıyor gözlerime! Gözlerimde sanki yangın çıkıyor, alev alıyor bakışlarım insanların çirkin yüzlerini gördüğümde! Aklımdan geçen tek şey, korku, endişe, şüphe ve yanılsama; kocaman bir kaosun orta yerinde bağdaş kurup bağırıyorum avaz avaz! Hiç kimse duymuyor!</span></p>

    <p><span>Yürüyorum sabahın erken saatlerinde şehrin puslu sokaklarında, sokaklardaki her ağaca bir şair kendini asmış! Dönüyorum, bakıyorum dört bir yana: Yoksun! Yok aşk! Yok şizofreni!</span></p>

    <p><span>Sabahın erken saatlerinde ben dört dönüyorum bir şeylerini kaybetmiş bir deli gibi İstanbul’un kalabalık meydanlarında! Gidiyorum, önüme geleni durdurup soruyorum, “Saçları,” diyorum, “saçları upuzundu ve eladan kahverengiye kesin dönüş yapmış gözleri vardı...“ “O...” diyorum sonra, bir haykırış oluyor sesim, “O ölmüş olamaz! Deniz ölmüş olamaz!”</span></p>

    <p><span>Beni gören herkes acıyor, “Delirmiş, yazık!” diyor hüzünlü kadınlar. “Aşık mı olmuş?” diye soruyor yaşlı adamlar birbirine, dövüyorlar dizlerini ve “Vah vah!” diyorlar sonra benim duyamayacağım bir sesle!</span></p>

    <p><span>Yürüyorum sabahın erken saatlerinde şehrin puslu sokaklarında, her ağaca bir şair kendini asmış! Tüm düş kuranlar firarda, <span class="yatik">deniz</span> sanki galeyana gelip şehri yutmuş! Vapurlar, durmadan ceset taşıyorlar karşı kıyıya! Herkeste büyük bir matem, herkesin gözbebeklerinde yuva kurmuş sancılı bir ölüm korkusu! Tüm sokak lambaları patlamış, tüm vitrinlerin camlan kırılmış ve yazılmadık tüm şiirler yazılmış sanki!</span></p>

    <p><span>Ve ben bir şeylerini kaybetmiş bir deli gibi, dört dönüyorum İstanbul’un kalabalık meydanlarında! Kulaklarıma dolan avaz avaz bir ihanetin cırlak ayak sesleri ve dudaklarımda ucuz bir tükenmez kalemden sızan mürekkep lekesi ile çıkıyorum hayatın karşına!</span></p>

    <p><span>Bakıyorum boylu boyunca senin yokluğuna, ciyak ciyak bir intihar doluyor birden şehrin kulaklarına ve ucuz bir tükenmez kalem olup karışıyor kanım İstanbul Boğaz’ına!</span></p>

    <p><span>İstanbul’un orta yerinde, kollarımı iki yana açıp gözlerimi göğe dikerek bir melek kurban eder gibi sessizce kapatıyorum gözkapaklarımı! Kıpkırmızı alevlere bulanmış gökyüzünden ceset kokan taze kanlar yağıyor ve yarılıyor gök, yarılıyor yer, yarılıyor İstanbul’un bile bakışları!</span></p>

    <p><span>Bu yüzden sokaklardan korkuyorum, seninle karşılaşmaktan korkuyorum! Bir deli gibi dört dönüp şehrin kalabalık meydanlarında önüme gelen herkese seni sormaktan korkuyorum.</span></p>

    <p><span>Sokaktaki her kızın yüzünde seninle bir kez daha karşılaşmaktan korkuyorum! Çünkü seninle her karşılaşmam hiç yapılmamış bir boğa güreşi ve artık yaşlı bir matadorum ben! Katlanamam, dayanamam seni bir kez daha görmeye! Korkuyorum, deliler gibi korkuyorum!</span></p>

    <p><span>Uzatıyorum ellerimi, yoksun! Yok aşk! Yok şizofreni! Yok hiçbir şey!</span></p>

    <p><span>Kocaman bir bilinmezliğe açıyorum gözlerimi o zaman, yokluğunla bir buzhaneye dönen odada bir şiir daha yarım kalıyor, bir yazı daha yazılamıyor, bir hayat daha yaşanamıyor, bir intihar daha pusu kuruyor kapımda ve ben sana doğru upuzun bir yolculuğa daha çıkıyorum... Valizime bir tek gözyaşlarımı dolduruyorum; yolculuğa hazırım!</span></p>
  </div>

  <p><span><br /></span></p>
</body>
</html>
