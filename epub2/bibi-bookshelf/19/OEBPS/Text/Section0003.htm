<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body>
  <div>
    <h1 class="k32"><span><b class="kalin"><i><span>İhanetin Doğum Sancıları</span></i></b></span></h1>

    <p class="k34"><span><i><span>ihanet rütbesini yükseltmez insanın</span></i></span></p>

    <p class="k34"><span><i><span>sırtını daha kolay döner sadece</span></i></span></p>

    <p class="k34"><span><i><span>sevgililerinin intiharına</span></i></span></p>

    <p class="k34"><span><b class="kalin"><i><span>küçük İskender</span></i></b></span></p>

    <p class="k34"><span><b class="kalin"><i><span><br /></span></i></b></span></p>

    <p><span><span>Yaza doğru hızla koşan baharın tüm çıplaklığıyla sokakların üzerinde kendisini iyice hissettirdiği bir sabah Selin büyük bir mutlulukla gözkapaklarını araladığında saat sabahın dokuzuydu. Tüm bunların üzerinden yaklaşık yirmi gün geçmiş, takvim yaprakları ise Mayıstan Hazirana yönelmişti. Güneş, perdelerin arasından sızıp içeriyi aydınlatacak kadar kuvvetliydi o gün. Besbelli güzel bir gün başlıyordu, araba gürültüleri ile kirlenen ana caddelerde bile duymasını bilen herkes kuşların ötüşünü duyabilirdi. Selin, uyanık olduğumun farkına varmadan, beni uyandırmamaya özen göstererek yavaşça yataktan kalktı, giyindi ve perdeleri çekerek, camı ardına kadar açtı. Birdenbire yüzüne Boğaz'a sığmayarak taşan rüzgârın taşıdığı yosun kokusu çarptı. Yirmi yıldır aralıksız soluduğumuz İstanbul havası bir anda değişmişti sanki, sanki dün gece biz sevişirken bütü<span>n</span> sokaklar tümüyle taşınmış, yerine yeni sokaklar konulmuştu.</span></span></p>

    <p><span><span>Biraz daha sokağı seyrettikten sonra lavaboya girerek yüzünü yıkayan Selin, ardından mutfağa geçerek keyifle mırıldanıp güzel bir kahvaltı hazırlamaya koyuldu. Yüzünden taşan gülümseme mutfaktan başlayarak tüm evi etkisi altına almıştı. Ben hâlâ yataktaydım, gözlerim kapalı, kulaklarımsa Selin'deydi. Bir ara odaya gelerek bana bakan Selin, yüzüme uyurken bile tatlı bir gülümsemenin hükmettiğini görerek daha da mutlu olmuştu.</span></span></p>

    <p><span><span>Sonra çayı demlenmeye bırakarak aşağıdaki markete gitmek üzere evden çıktı, marketten taze ekmek ve birkaç gazete alarak keyifle eve döndüğünde çay çoktan demlenmişti bile. Gazeteleri mutfak masasının yanında duran sandalyelerden birinin üzerine bıraktıktan sonra yatak odasına girdi, yavaşça yatağa oturarak sevgiyle saçlarımı okşadı.</span></span></p>

    <p><span><span>“Hadi bebeğim,” dedi, “uyan artık...”</span></span></p>

    <p><span><span>Gözlerimi yavaşça araladım, Selin'i bile şaşırtacak bir hızla ona uzandım ve dudaklarına kocaman bir öpücük kondurup onu yatağa çektim.</span></span></p>

    <p><span><span>“Günaydın aşkım,” dedim kocaman bir gülümsemeyle, Selin şaşkınlıktan dilini yutacak gibiydi, çok ama çok uzun zamandır bu kadar neşeli uyanmamıştım, Selin beni değiştiren şeyin ne olduğuna bir türlü karar veremedi. Günlerdir aralıksız olarak bana destek olmasından dolayı mı bu kadar iyiydim? Yoksa o çıldırasıya sevişmelerimiz mi düzeltmişti beni? Ya da hepsi birden bir araya gelince, tıpkı bazı koşulların sağlandığında bir büyünün oluştuğu gibi, büyülü bir etki mi yaratmıştı?</span></span></p>

    <p><span><span>Hakan Bey bana doğruyu söylemişti; yeni yazdığı ilaçlar kaybettiğim cinsel gücümü bana geri vermişti, eski ilaçların etkisinin tümüyle kaybolmasının ardından yine o eski cinsel gücüme kavuşarak Selin'le şehvet dolu aşk dakikaları yaşamaya başlamıştık. Bu en çok Selin'i mutlu ediyordu, surat asıp bir köşede oturmak şöyle dursun, durmadan Selinle sırnaşıyor, ayların hıncını çıkarırcasına öpüyordum onun dudaklarını. Aynı zamanda son ' yirmi gündür aralıksız içtiğim bu ilaçlar artık beni robotlaştırmıyor, hatta mantıklı konuşmamı bile sağlıyordu. Selin yeniden büyük bir aşkın başladığını düşünüyordu artık, herşey ama herşey yolunda görünüyordu.</span></span></p>

    <p><span><span>“</span></span><span><span>H</span></span><span><span>adi bebeğim,” dedi Selin, “kahvaltı hazır...”</span></span></p>

    <p><span><span>Büyük bir hızla yataktan fırladım, banyoya girerek elimi yüzümü yıkadım ve aynı hızla mutfak tezgâhında fincanlara çay koymakta olan Selinle yaklaşarak beline sarıldım ve boynuna kocaman bir öpücük kondurdum. İkimiz de keyifle kahvaltı masasına oturduk, her zamankinden çok daha büyük bir iştahla başladım güzel hazırlanmış kahvaltıya. Bir yandan hızla atıştırırken diğer yandan da Selinle oldukça mutlu bir şekilde bir şeylerden bahsediyordum. Bir makale yazacağımı ve bu makalenin tüm dünyanın felsefecilerini altüst edeceğini, okuyan herkesin şaşkınlıktan beyin travması geçireceğini, tüm felsefecilerin kıskançlıktan aklını kaçıracağını söylüyordum. Bunları anlatırken durmadan kahkahalar atıyor, Selin'i de güldürüyordum. Buna rağmen Selin benim ne anlattığımı anlayamayacak kadar mutluydu, o hâlâ beni bu kadar düzelten şeyin ne olduğunu düşünüyordu.</span></span></p>

    <p><span><span>“Aşkım,” dedi çayından bir yudum alıp, sevgiyle gözlerimin içine bakarak, “ne oldu dün gece, ben uyurken sihirli bir peri gelip herşeyi değiştirdi de ben mi görmedim yoksa?”</span></span></p>

    <p><span><span>“Hayır,” dedim, yüzümdeki gülümsemeyi bakışlarımla Selin’in gözlerine akıtarak, “sanırım âşık oldum...”</span></span></p>

    <p><span><span>Koluma yanaşarak, şımarık bir kedi gibi sırnaştı.</span></span></p>

    <p><span><span>“Yaa,” dedi merak etmiş gibi bir sesle, “kimmiş bakalım o şanslı kız?”</span></span></p>

    <p><span><span>Gülümseyerek çayımdan büyük bir yudum aldım, masanın üzerindeki sigara paketinden bir tane alarak sabahki ilk sigaramı keyifle yaktım, sandalyenin üzerindeki gazetelerden en üstte olanı alarak hızla açtım ve manşete baktım, sonra büyük bir merakla cevap bekleyen Selinle döndüm.</span></span></p>

    <p><span><span>“Hım<span>m</span>,” dedim, “söyleyip söylememekte kararsızım...”</span></span></p>

    <p><span><span>Ardından aldığım gazeteyi yine sandalyenin üzerine bıraktım ve arkama yaslanarak, sigaramdan bir nefes daha aldım.</span></span></p>

    <p><span><span>“Sanırım,” dedim gülümseyerek, “sana yeniden âşık oluyorum, ya da oldum bile!”</span></span></p>

    <p><span><span>“İşte” diye yanıtladı Selin, “duymak istediğim tek şey buydu!”</span></span></p>

    <p><span><span>“Biliyorum,” dedim, muzip bir şekilde sırıtarak, “zaten ben de sırf bu yüzden bu yalanı söylüyorum ya..</span></span></p>

    <p><span><span>“Pisliksin sen...” dedi Selin, bir anda suratını asarak. Kızmış gibi yaparak omuzuma vurdu, ardından hızla kollarını birbirine dolayarak sırtını döndü. Oyunu daha fazla uzatmak istemiyordum.</span></span></p>

    <p><span><span>“Tamam aşkım,” dedim, yalvarır gibi dudaklarımı bükerek, “şaka yaptım, biliyorsun...”</span></span></p>

    <p><span><span>Tekrar bana dönerek gülümsedi.</span></span></p>

    <p><span><span>“Biliyorum tabii ki bebeğim,” diyerek kollarını büyük bir sevgiyle boynuma doladı, “ama emin ol yalan bile olsaydı bu sözler hayatta duyabileceğim en güzel sözlerdi...”</span></span></p>

    <p><span><span>Sandalyenin üzerindeki gazeteye yeniden uzanırken Selin’in dudakları ile yanağı arasında bir yerlere ufak bir öpücük kondurdum.</span></span></p>

    <p><span><span>“Sana tüm samimiyetimle yemin ederim ki, gerçeği söylüyorum ...” dedim ve gazeteyi okumaya başladım.</span></span></p>

    <p><span><span>İçimde tanımlayamadığım bir sevinç vardı. Umursamaz gibi yaparak, önemsiz bir şeymiş gibi davranarak çok ama çok önemli bir şeyi açıklıyordum ona. Nedenini bilmiyordum ama mutluydum. Selinle çok fazla şey borçlu olduğumu düşünüyordum gazetenin manşetine hızla göz atarken. Eğer Selin olmasaydı bu kadar iyi hissetmeyecektim kendimi. Yeni ilaçların payı da oldukça büyüktü hareketlerimin hızlanmasında. Bedenime yeniden kendim hükmetmeye başlamıştım. Eski ilaçlardı beni oldukça yavaşlatarak robotlaştıran; ilaçlar bedenimi durdurmayı başarıyordu ancak düşüncelerimi durdurmaktan acizdi. Şimdi ise hem düşüncelerime hem de bedenime tek başıma hakimdim.</span></span></p>

    <p><span><span>Ya da öyle olduğunu sanıyordum... Tüm uzman psikiyatristler çok iyi bilirler ki, şizofreni hiç aceleci değildir; derinlerde bir yerlerde sabırla gün sayar, so<span>n</span>ra da hiç beklenmedik bir anda ortaya çıkıp iğrenç şakalar yapar. Ancak ne ben <span>n</span>e de Selin bilmiyorduk henüz bunu, ya da yeniden alevlenen aşkımız unutturmuştu bize bu acı gerçeği.</span></span></p>

    <p><span><span>Son günlerde fazlasıyla iyileşme göstermemdeki en önemli faktör, tabii ki Selin'i mutlu etme isteğiydi. İçine düştüğüm şizofreninin onu mutsuz ettiğinin bilincindeydim ama elimde olmadan da olsa sürekli üzüyordum onu. Bu yüzden mutsuz olmamak için zorluyordum kendimi. Selin başarmıştı galiba beni yeniden mutlu etmeyi, kendinden vazgeçerek yapmıştı bunu. Gerçekten de iyileşme yolunda son sürat ilerliyor gibi görünüyordum.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Kahvaltının ardından Selin son sınavlar nedeniyle okula gitmek zorunda olduğunu söyleyerek hızla hazırlanıp evden çıktı. Evde yalnız kalınca sessizce oturup düşünmeye başladım. Kitaplıkta duran darmadağın kağıtlar arasından henüz üzerine yaz<span>ı</span> yazılmamış bir tanesini seçerek hızla birkaç cümle yazdım, cümlelerin üzerini karaladım, yeniden yazdım ve kızarak bu kağıdı da diğer müsveddelerin olduğu çekmeceye attım.</span></span></p>

    <p><span><span>Gidişinin üstünden daha henüz üç dört saat geçmiş olmasına rağmen Selin, evin kapısını her zamanki gibi yavaşça açtı ve tekrar içeriye girdi. Ama bu kez yalnız değildi, yanında, kısa boylu, ufak tefek kumral bir kız daha vardı.</span></span></p>

    <p><span><span>“Merhaba aşkım,” diyerek boynuma sarıldı Selin daha gelir gelmez ve hızla arkasına dönüp, “Bu Demet...” diyerek tanıştırdı yanındaki arkadaşını. Büyük bir heyecanla kapı önünde sessizce duran Demetle baktım ve yavaşça elimi uzatıp şaşırdığımı belli eden bir sesle “Merhaba...” dedim. Selin hem ders çalışmak istiyor, hem de benden ayrı durmak istemiyordu, bu nedenle okuldan arkadaşı olan Demet'i alarak yeniden eve dönmüştü. Demet<sup>5</sup>! buraya getirmesinin bir diğer nedeni de benim diğer insanlarla olan ilişkilerimi düzeltmeme yardımcı olmaktı. Çünkü Selin'den başka hiç kimseyle konuşmuyordum. Diğer tüm insanların seslerini unutmuştum.</span></span></p>

    <p><span><span>“Demet okuldan arkadaşım,” diyerek açıklamaya başladı Selin, oturma odası olarak kullandığımız odaya geçtiğimizde, o sırada Demet’in gözleri benim gözlerime kenetlenmişti. “Finaller çok yaklaştı aşkım, biraz ders çalışmamız lazım, hem de Demet seni çok merak ediyordu...” diyerek devam etti Selin.</span></span></p>

    <p><span><span>Şaşkındım, uzun zamandır ilk kez Selin’den başka bir kızla göz göze geliyordum, Demet ise garip bir heyecanla durmadan titriyordu, benim üzerimdeki elektrik bambaşkaydı, bir mıknatıs gibi çekiyordum sanki onu. Selin bana doğru dönerek ortamdaki bu durumdan hiç hoşlanmadığını hissettiren bir bakış fırlattı ve hüzünle boynunu büktü.</span></span></p>

    <p><span><span>“Ben çay demlesem iyi olacak...” diyerek mutfağa yöneldi. Onun peşinden mutfağa gideceğime emindi, ama ben yerimden bile kıpırdamadım.</span></span></p>

    <p><span><span>“Selin senden çok bahsederdi,” dedi Demet, ellerine yayılan titremeyi benden saklamaya çalışarak, ama hâlâ gözlerini bakışlarımdan çekemiyordu. “Çok değişik bir insan olduğunu söyler hep...” Heyecanla Demetle bir sigara uzattım ve kendime de bir tane yaktım.</span></span></p>

    <p><span><span>“Aslında,” diyerek cevapladım, “pek de normal olduğum söylenemez...”</span></span></p>

    <p><span><span>Selin, elinde bir tepsiye dizilmiş üç finca<span>n</span> çayla odaya girdiğinde yüzünde büyük bir matem vardı, sanki yüreği sığmıyordu göğüs kafesine. Neler oluyordu, Anlayamamıştı Selin, ama içine tarifi mümkün olmayan bir sızı saplanmıştı, Demetle çayını verdikten sonra yanıma oturarak hüzünle dudaklarını büktü ve sevgiyle bana sarıldı. Bir depremden önce panikle etrafta koşturmaya başlayan hayvanlar gibiydi sanki Selin’in yüre<span>ğ</span>i, sanki bir deprem olacaktı da o bunu önceden hissediyordu. Neler oluyordu? Anlayamamıştı Selin! Ama olanlardan hiç hoşlanmadığı şüphesizdi!</span></span></p>

    <p><span><span>Ortamın daha fazla gerginleşmesinden korkup gülümsemeye çalıştıysam da Selin’in bedeninden parmaklarıma akan hüzün buna engel oldu. Sabahki mutluluğumuzdan eser kalmamıştı şimdi her ikimizin de yüzünde. Selin kederle bir sigara yakarak bana döndü ve gülümsemeye çaba gösterdi.</span></span></p>

    <p><span><span>“Ben gidince ne yaptın bakalım, bebeğim?” diye sordu oldukça ürkek bir sesle.</span></span></p>

    <p><span><span>“Hiçbir şey,” diyerek yanıtladım, parmaklarımı sevgiyle Selin’in saçlarına götürerek, “sadece seni düşündüm aşkım, biraz da şiir karaladım...”</span></span></p>

    <p><span><span>Uzun zamandır şiir yazmadığımı bilen Selin, yaratıcı gücümün yeniden ortaya çıkışma sevinerek bunun iyileşme belirtilerinden biri olduğuna karar verdi.</span></span></p>

    <p><span><span>“Çok güzel aşkım,” diyerek gülümsedi. “Peki, ne zaman okuyacağım muhteşem şiirlerini,”</span></span></p>

    <p><span><span>“Sanırım hiçbir zaman...” diyerek yanıtladım hızla yüzümü buruşturarak, “Çünkü yazdığım hiçbir mısra yetmiyor sana duyduğum sevgiyi anlatmaya, yetmiyor anlatmaya güzelliğini ne yirmi dokuz harf ne de yedi nota!”</span></span></p>

    <p><span><span>Bu sözleri duyunca ister istemez yüzüne sabahkinin aynısı bir tebessüm takındı Selin.</span></span></p>

    <p><span><span>“Sen bir tanesin bebeğim,” dedi kalbinin derinliklerinden geldiği her halinden belli olan heyecanlı bir sesle, “ve emin ol tanıdığım en iyi şairsin!”</span></span></p>

    <p><span><span>Dakikalardır suskun bir şekilde kıskanarak bizi izleyen Demet, önündeki çay fincanından bir yudum aldı ve şaşırmış bir yüz ifadesi ile bana döndü.</span></span></p>

    <p><span><span>“Şiir yazdığını bilmiyordum...” dedi gülümseyerek. “Ben de çok severim şiiri...”</span></span></p>

    <p><span><span>En sert bakışlarımdan birini fırlatarak Demet’in gülümseyen yüzüne bir anda derin bir korku saldım.</span></span></p>

    <p><span><span>“Şiir sevilmez...” dedim azarlayan bir sesle. “Olsa olsa YAŞANIR!”</span></span></p>

    <p><span><span>Bir anda Demet’in yüreğine büyük bir acı saplandı, az önce içtiği çay sanki boğazında takılıp kalmıştı, boğazından midesine doğru inen acı bir ıstırap olup deşti sözlerim onu! Daha önce hiç kimse, ama hiç kimse,ona bu kadar net ve kararlı bir açıklama yapmamıştır şiir hakkında. Demet o kadar kötü hissetti ki kendisini, bana verecek bir cevap bulmakta oldukça zorlandı!</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Şiir SEVEN kızlarla, şiiri YAŞAYAN şairler arasındaki farkı en iyi İstanbul bilir! İstanbul’un sokaklarında avare avare dolanan nice güzel kız şiir sevdiğini söyler, kareli okul defterlerine alt alta yazdıkları hasbelkader kafiyeli kelimelerden oluşan cümleleri şiir zanneder. Şiiri romantizme giden yolun etrafına dikilmiş kırmızı gül tarlası sanır onlar, ki en büyük yanılgıları da budur. Ama bu kızlar gerçekten güzeldir, güzellikleri her erkeğin bakışlarını titretir. Bu nedenle İstanbul’un sokaklarında ipini kopartmış ve başıboş dolanan nice genç erkek, saçma sapan kelimeleri yan yana dizip şiir yazdığını sanır, şiir seven bu güzel kızları etkilemek için yazdıkları zoraki akrostişlerle övünür dururlar.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Demet de tüm şiir seven kızlar gibi, benim sözlerimi duyuncaya kadar hiç bu açıdan bakmamıştı şiire. Şiir dediğin okunurdu ona göre, okur, hüzünlenirdi insan, aşkı anlatırdı elbette şiir, durmadan sevgilinin güzelliğinden dem vururdu. Ölümün ne işi olabilirdi bu tozpembe yağlıboya mutluluk tablosunda, nasıl yer alabilirdi intihar dizelerde, nasıl girerdi şizofreni kafiyelere? Demet şiiri okurdu ancak, ben ise yaşardım!</span></span></p>

    <p><span><span>“Haklısın...” deyiverdi Demet, sessizliği daha da fazla uzatmamak için, “Ben de yaşarım aslında şiiri...”</span></span></p>

    <p><span><span>Elimdeki sigarada<span>n</span> derin bir nefes çekip aşağılayan bir tavırla dumanı dışarıya üfledim ve gözlerimi Demet’in açık kahverengi gözlerine diktim.</span></span></p>

    <p><span><span>“Belli zaten,” dedim muzır bir gülümsemeyle başımı iki yana sallayarak, “dudakların daha kanamamış hiç, gözbebeklerin tuzla doyasıya öpüşmemiş, ellerin dokunmamış ölümün uzun saçlarına, şizofreni düşlerine daha hiç girmemiş!..”</span></span></p>

    <p><span><span>Demet sessizliğe gömülmek zorunda kaldı bunları duyunca. Birkaç basit kelimeyle ispatlamıştım işte ona aslında şiiri hiç yaşamadığını, sessizlikten başka sığınacak şatosu da yoktu; bu yüzden sustu! Yavaşça oturduğum koltuktan kalkıp Selin’in dudaklarına ufak bir öpücük kondurdum.</span></span></p>

    <p><span><span>“Ben yan odaya geçsem iyi olacak aşkım,” dedim, “siz de ders çalışmaya başlarsınız... ”</span></span></p>

    <p><span><span>Gülü<span>m</span>seyerek, “Peki, aşkım,” diye yanıtladı Selin bu sözleri, ve keskin bir bıçak gibi saplayarak bakışlarımı Demet’in suskun gözlerine odanı<span>n</span> kapısını yavaşça çektim.</span></span></p>

    <p><span><span>Başını hızla Selinle çeviren Demet, “Gerçekten de çok değişik bir sevgilin varmış!” diyerek bozdu bozguna uğramış yüzüne hükmeden buz gibi sessizliğini. Selin ise göğüs kafesine sığmayan bir gururla gülümsedi.</span></span></p>

    <p><span><span>“Evet,” dedi, “o gerçekten çok iyi bir şairdir, boşuna uğraşma, onunla baş edemezsin! Hiç yoktan kocaman bir kitap dolusu şiiri suratına okur, ne yapacağını şaşırırsın!”</span></span></p>

    <p><span><span>Selin elindeki kitapları odadaki masanın üzerine bırakıp, “Hadi başlayalım artık...” diyerek onu çağırdığında? Demet giderken onun gözlerinde bıraktığım bakışın etkisinden hâlâ kurtulamamıştı.</span></span></p>

    <p><span><span>Üç saat kadar süren dersten sonra akşam olmaya başlamıştı ve Selin, Demet’in gitmesi gerektiğini hatırlayarak yatak odasına girdi. O geldiğinde ben oturmuş, bir kitaba göz atıyordum.</span></span></p>

    <p><span><span>“Aşkım, Demet gidiyor...” dedi.</span></span></p>

    <p><span><span>Bu sırada, yan odada sessizce masanın üzerindeki kitapları toplayan Demet, neredeyse ona bir kelime daha söylemem için dua ederek evin dış kapısının önüne geldi. Üç saat süren ders çalışma faslında bir an olsun çıkmamıştı aklından bakışlarım ve ona söylediğim o şairâne sözler! Bu sırada Selin'de dudaklarını dudaklarımdan hızla çekerek kapıya yöneldi. Ardından giderek kapının önünde düşünceli bir halde bekleyen Demetle dikkatlice baktım ve elimi uzattım.</span></span></p>

    <p><span><span>“Tanıştığımıza gerçekten memnun oldum,” dedim gülümseyerek. “Her ne kadar şiirden anlamasan da iyi bir kıza benziyorsu<span>n</span>!” Demet de heyecandan titreyen elini hızla bana uzatarak aynı şekilde gülümsemeye çalıştı.</span></span></p>

    <p><span><span>“Ben de çok memnun oldum tanıştığımıza...” dedi. Demet’in bakışları hâlâ gözlerimdeydi. Bu sahneden hiç hoşlanmayan Selin sertçe kapıyı açtı ve Demet’i yolcu etti.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Ardından yatak odasına geri geldiğinde kırgınlığı yüzünden rahatlıkla okunuyordu. Neden kırıldığını anlayamamıştım, daha doğrusu o sırada bunu anlayamayacak kadar masum hissediyordum kendimi.</span></span></p>

    <p><span><span>“Demet oldukça beğenmiş seni!” diyerek çıkarttı Selin ağzındaki erimeye yüz tutmuş baklayı!</span></span></p>

    <p><span><span>“Beni mi?” diyerek şaşkınlığımı belli eden bir gülümsemeyle yanıtladım bunu, aynı zamanda Selin'i üzen şeyin ne olduğunu da anladım ve keyifle arkama yaslanarak ekledim:</span></span></p>

    <p><span><span>“Hiç şaşırmadım!”</span></span></p>

    <p><span><span>“Hoşuna gitti bakıyorum...” dedi daha da kırılarak ve hızla sırtını döndü!</span></span></p>

    <p><span><span>“Saçmalama aşkım,” diyerek sırnaştım, <sup><span>u</span></sup><span>o</span> senin arkadaşın! Beni kıskandığını söylemeyeceksin, değil mi?”</span></span></p>

    <p><span><span>Selin, küçük bir çocuk gibi büktüğü dudaklarının arasından tane tane döktü hüznünü odanın ortasına.</span></span></p>

    <p><span><span>“Tabii ki kıskandım!” dedi. “Kıza yiyecekmiş gibi bakıyordun!”</span></span></p>

    <p><span><span>Şaşırarak, “Yapma aşkım, lütfen,” diye yanıtladım bu sitemi. “Kızı yerin dibine soktum, geri zekâlı kendisini şair sanıyordu ve izin versem neredeyse ‘Şiir yazıyorum!' bile diyecekti!” Bunun ardından kocaman bir kahkaha atarak, Selin'i de güldürmeyi başardım.</span></span></p>

    <p><span><span>“Hakikaten yerin dibine soktun kızı!” diyerek yanıtladı Selin, “Zaten hoşuma giden tek şey de buydu!”</span></span></p>

    <p><span><span>Gülümsememi yüzümden silmeden, “Ne yani?” diye sordum. “Sen onu buraya beni sadakat testine tabi tutmak için mi getirdin?”</span></span></p>

    <p><span><span>Söylediklerinden utanarak bana biraz daha sokulan Selin, “Hayır tabii ki bebeğim!” diye yanıtladı bu soruyu ve tartışmayı dudaklarıma derin öpücükler kondurarak sona erdirdi.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Bu konuşmanın üzerinden tam bir hafta geçmişti, yine aynı odada oturuyor ve sevgiyle birbirimize bakıyorduk. Ben gün geçtikçe daha da düzeliyor, Selin'le yaşadığımız aşk günden güne daha da büyüyordu. Artık yavaş yavaş sokağa çıkabiliyor, insanlardan daha az korkuyor ve intihardan hiç söz etmiyordum; ve tabii ki Deniz'den de!</span></span></p>

    <p><span><span>Hafta içerisinde psikiyatristim Hakan Bey ile bir kez daha görüşmüştüm ve hastalığımdaki olağanüstü düzelme onu bile şaşırtmıştı. Çünkü Hakan Bey yaşadığım bu düzelmeyi klinik etkinliği henüz tam olarak kanıtlanmamış yeni ilaçlara borçlu olduğumu düşünüyordu.</span></span></p>

    <p><span><span>Tüm psikiyatristler, tüm duyguları biyokimyasal olarak açıklayabileceklerine inandıkları için bir insanın hayatındaki düzelmeyi de rahatlıkla ilaçların etkisine bağlarlar. Ne Hakan Bey'in ne de başka bir psikiyatristin kesinlikle aklının ucundan bile geçmez beni düzelten gerçek şeyin ilaçlar değil Selin olduğu! Selin'in etkisini de yadsımıyordu Hakan Bey, ama gerçek düzelmeyi sağlama şerefini yine de kendi yazdığı ilaçlara layık görüyordu. Garip olan diğer nokta ise bu ilaçlan artık Selin ısrar etmeden içiyor olmamdı, çünkü ilaçlar artık beni eskisi kadar rahatsız etmiyordu. En azından erkekliğim benden çalınmıyordu artık! Bu nedenle ilaçlar eskiden olduğu kadar korkutmuyordu beni.</span></span></p>

    <p><span><span>Selin yaşadığım bu olağanüstü düzelmeyi sevinçle izliyor ve artık tam olarak iyileşmeıh için gereken tek şeyin sokağa çıkmam olduğunu düşünüyordu. A<span>m</span>a hiç aceleci değildi, bir süre daha sokağa çıkmamama katlknabilirdi. Bunun dışında herşey ama herşey çok iyi gidiyor gibiydi Haziran'a hızla geçen takvim yaprakları, Temmuz' a doğru onu alınamaz bir çığ gibi yuvarlanıyordu ve yazın getirdiği neşe İstanbul'un tüm sokaklarını yeniyetme âşıklarla kaplamıştı.</span></span></p>

    <p><span><span>Etrafta kime dönüp baksam hepsi âşıktı, aşk sezonu açılmıştı sanki! Yetişen âşık oluyordu birilerine, ya da işin aslını söylemek gerekirse, İstanbul'da yaşayan insanlar arasında aşklarının samimiyetine inanılabilecek tek çift bizdik galiba.</span></span></p>

    <p><span><span>“Nasıl oluyor, gerçekten anlayamıyorum bebeğim...” dedi Selin, yumuşacık elleriyle saçlarımı okşarken, “Sanki herşey eskiye döndü, uzun zamandır yaşamadığım ne kadar mutluluk varsa hepsini yaşıyorum birbiri ardına! Ve inan çok korkutuyor bu durum beni!” Selin’in parm<span>aklarını</span> saçlarımdan çekip dudaklarıma götürerek öptüm gülümseyerek.</span></span></p>

    <p><span><span>Hep böyle olacak aşkım,” diyerek yanıtladım onu, “Hep mutlu olacağız seninle, sen ki en zor anlarımda bile bir an olsun bırakmadın korkudan titreyen ellerimi, demek ki asla bitmeyecek aramızdaki tarifi imkânsız aşk!”</span></span></p>

    <p><span><span>Ve hızla kolundan tutarak onu cama doğru götürdüm, aynı hızla perdeyi çektim.</span></span></p>

    <p><span><span>“Bak aşkım!” dedim. Şaşkın gözlerle ne yapmaya çalıştığımı anlamaya çalışan Selin, “Neye?” diye sordu. “Şu İstanbul'a bak aşkım!” diyerek yanıtladım ve heyecanla sürdürdüm konuşmamı:</span></span></p>

    <p><span><span>“Artık insanlar sevginin ne olduğunu bilmiyorlar bu şehirde, onlara aşkı biz öğreteceğiz! Onlar aşkı çift kişilik bir yatağa süs olarak konulan bir aksesuar sanadursunlar, biz bu şehrin tüm üniversitelerine aşkın ne olduğunu anlatan zorunlu dersler koyacağız seninle! Sen ve ben; biz! Biz göstereceğiz, aşkım, insanlara aşkın ne olduğunu! Şu arabalara bak, şu durmadan bir yerlere koşuşturan insanlara, şu aşkı unutan insanlara bak, aşkım, İstanbul şahittir seni ne derece sevdiğime!</span></span></p>

    <p><span><span>Öyle çok seviyorum ki seni, bir sınavda ‘Aşk nedir?' diye tek bir soru sorulsa sınav kağıdına yazacağım tek kelime adın olur ve değerlendirme için çan eğrisi sistemi uygulansa bu şehirdeki diğer on bir milyon insan sınıfta kalır! İstanbul şahittir, aşkım seni ne kadar sevdiğime, henüz yeniden sokaklarla yüzleşmediysem bu korkumdan değildir, bilirim, her deli suskunluk büyük bir fırtınaya gebedir!”</span></span></p>

    <p><span><span>Sevinçten gözleri buğulanan Selin, bir umutla bakan gözlerime bir de camdan görülen İstanbul sokaklarına bakıp hızla sarıldı boynuma! Evet, İstanbul şahittir Selin'i ne derece sevdiğime, ne kadar çıkarsız ve ne kadar art niyetsiz sevdiğime bir tek İstanbul şahittir!</span></span></p>

    <p><span><span>Açık perdenin önünde deliler gibi öpüşüyorduk. Dışarıdan binlerinin bizi görebileceği endişesine kapılarak hızla perdeyi çekti Selin ve beni duvara doğru itip soluksuz bırakana kadar öptü dudaklarımı.</span></span></p>

    <p><span><span>“Aşkım,” dedi yüreğinin sondajla çıkartılabilecek kadar derin bir yerinden çıkan yüksek titreşimle, “sen İstanbul'a aşkı öğretmeden önce bırak da dudaklarım sana <i>aşkın yüksek lisans derslerini</i> versin!”</span></span></p>

    <p><span><span>Her ikimiz de böyle güzel bir andayken kader bize çirkin bir oyun oynamaya başlamıştı bile. Büyük bir sevgiyle Selin’in dudaklarına değdirirken ıslak dudaklarımı Selin’in telefonu aniden çalıverdi. Telefonu açmamayı düşünse de ısrarla çalmaya devam edince açmak zorunda kaldı. Arayan Demet'ti! Klasik “Nasılsın, iyi misin?” faslından sonra Demet, Selin’den ders notlarını istediğini söyledi. Tüm finaller geçen hafta sona ermişti, bu yüzden Demet'in ders notlarını istemesi oldukça şaşırtıcıydı, Selin gelemeyeceğini, çünkü evden ayrılmasının mümkün olmadığını söylerken ne kadar büyük bir hata yaptığının elbette farkında değildi. Demet, bunun çok güzel bir tesadüf olduğunu, çünkü kendisinin de zaten Üsküdar’da bulunduğunu, hemen gelip ders notlarını alabileceğini söyledi ve on dakika sonra burada olacağını söyleyerek Selin’in karşı çıkmasına bile fırsat bırakmadan telefonu kapattı.</span></span></p>

    <p><span><span>Yüzüne büyük bir sıkıntı düşen Selinle sevgiyle sarıldım. “Ne oldu bebeğim?” diye sordum büyük bir merakla, “Arayan kimdi?”</span></span></p>

    <p><span><span>“Demet,” dedi Selin, yüzünü iyice asarak, “birazdan buraya geliyor...”</span></span></p>

    <p><span><span>Şaşırarak, “Buraya mı?” diye sordum “Peki, neden?”</span></span></p>

    <p><span><span>İyice sıkıldığı her halinden belli olan Selin beni kırmamaya özen göstererek, “Ders notlarını alacakmış, fazla oturmaz umarım...” diyerek yanıtladı bu soruyu. Daha da şaşırarak, “Ama aşkım,” dedim, “tüm finaller bitti sanıyordum!” Selin öyle kötü baktı ki, tam da bu yüzden bozulduğunu anlamak hiç de zor değildi.</span></span></p>

    <p><span><span>“Tamam aşkım,” dedim, sevgi dolu bir sesle, “istersen arka odada oturur ve onunla hiç konuşmam!”</span></span></p>

    <p><span><span>Selin, aslında gerçekten benim Demet’le konuşmamı hiç istememesine rağmen kıskançlığını içine gömerek sustu.</span></span></p>

    <p><span><span>“Hayır, bebeğim,” dedi üzgün bir sesle, “mesele bu değil! Bunda senin hiçbir suçun yok ki!” Yavaşça yaklaşıp onu yanağından öptüm.</span></span></p>

    <p><span><span>“Hadi aşkım,” dedim, “asma artık güzel yüzünü, sen yüzünü asınca tüm yıldızlar intihar ediyor biliyorsun, yıldız cesedi mi yağdırmak istiyorsun bu gece Boğaz'a,” Bu sevgi gösterime tümüyle gevşeyerek ve gülümseyerek cevap veren Selin birden kaşlarını yukarı kaldırarak büktü dudaklarını.</span></span></p>

    <p><span><span>“Ama,” dedi, “lütfen kıza yiyecekmiş gibi bakma bu sefer!”</span></span></p>

    <p><span><span>O meşhur muzır gülümsememle Selinle bakarak, “Peki, aşkım, söz veriyorum,” dedim, “ama kız bakarsa ben karışmam!”</span></span></p>

    <p><span><span>Ve hızla bana vurmak için hazırlanan Selin'in elinden kurtularak mutfağa doğru koştum, Selin de yatağın üzerinden kaptığı yastıkla peşimden koştu ve mutfağın kenarına sıkıştırdı beni, yastıkla omuzuma vurdu!</span></span></p>

    <p><span><span>“Öldürürüm seni!” dedi, sonra sevinçle benim ufak öpücüklerime teslim etti dudaklarını. Mutfağa kadar gelmişken çay demlemeye koyulan Selin'in beline sarılarak, “Peki, ne zaman geliyormuş aşkım bu Demet?” diye sordum. Sıkkın bir sesle, “Bir iki dakika sonra burada olacakmış, hem sana ne ki?” diyerek yanıtladı. Çok önemli bir şey duymuş gibi şaşırmış numarası yapıp, “Ne??” diye sordum gülümseyerek, “Benim hemen hazırlanmam lazım! Jöle nerdeydi aşkım?” Selin hızla arkasına dönüp kızgınca gülümsedi, omuzuma eliyle yavaşça vurdu ve tehditvari bir sesle tek tek heceledi kelimelerini:</span></span></p>

    <p><span><span>“Öl-dü-rü-rüm se-ni!!!”</span></span></p>

    <p><span><span>Selin biliyordu onu kızdırmak için şaka yaptığımı, ama bunun şakası bile deli ediyordu onu!</span></span></p>

    <p><span><span>Selin'in ocağa koyduğu çay suyu daha kaynamadan kapı çalındı. İçerideki oturma odasında hiç kıpırdamadan durdum, kapıya doğru yönelmek istememe rağmen, Selin'in bu hareketi bana fena ödeteceğini bildiğim için kapıyı açma zevkini ona bıraktım. Kapıyı açan Selin güzel bir şok yaşadı ve buruk bir gülümsemeyle kapıdaki iki kızı istemeye istemeye içeriye buyur etti. Kızlardan biri Demet, diğeri de Demet ve Selin’in yine okuldan ortak arkadaşları olan Leyla'ydı. Uzun boylu, küt kesilmiş siyah saçlarım sarıya boyadığı kaşlarının renginden belli olan, gözlüklü bir kızdı Leyla. Ama daha kapıda onları görür görmez şaşıran Selin’i asıl şaşırtan, Leyla gibi fazla samimi olmadığı bir kızın buraya gelmesinden çok, Demet’in geliş şekliydi. Demet sanki bir baloya gider gibi süslenmiş, üzerine kırmızı askılı bir bluz ve altına da oldukça kısa bir mini etek giymiş, saçlarına fon çekmiş ve yüzüne pembe tonların ağırlıkta olduğu, hafif ama gerçekten etkileyici bir makyaj yapmıştı. Leyla’nın hali de Demet’ten pek farklı değildi.</span></span></p>

    <p><span><span>İçerdeki odaya arkadaşlarını buyur eden Selin, mecburen her ikisiyle de beni tek tek tanıştırmak zorunda kaldı. Zoraki bir şekilde “Merhaba,” dedim ikisine de ve bakışlarım bu sefer bir öncekinden çok daha etkileyici gözüken Demetle çakıldı. Hızla kendimi toparlamaya çalıştıysam da başarılı olamadım. Demet gerçekten çok çekici görünüyordu!</span></span></p>

    <p><span><span>“Cenk benim eşim,” dedi Selin kızgın bir sesle ve “Bu böyle biline!” edasıyla! “biliyorsun Leyla, sana da bahsetmiştim.” Leyla, etrafa bakıyor, benden çok evle ilgileniyor, bu kadar sade bir evde bir insanın nasıl yaşayabileceğini düşünüyordu. Çünkü burası gerçekten çok sade bir evdi, Leyla'nın yaşadığı evle kıyaslanırsa kümes bile denilemezdi.</span></span></p>

    <p><span><span>Selin, “Hadi bebeğim,” diyerek beni yanına çağırdı, “bana yardım et de, çay servisi yapalım...” Beraber mutfağa girdik. Selin kolumu yavaşça çımırdı.</span></span></p>

    <p><span><span>“Gözüm üzerinde!” diyerek gülümsedi.</span></span></p>

    <p><span><span>Ben de aynı şekilde gülümseyerek, karşılık verdim bu gereksiz</span></span> <span><span>görünen kıskançlığa.</span></span></p>

    <p><span><span>“Merak etme aşkım, benden şüphen mi var yoksa?” diye fısıldadım onun kulağına.</span></span></p>

    <p><span><span>Selin'le birlikte odaya yeniden girdiğimizde fısıldaşıyorlardı ama aniden fısıldaşmayı kestiler ve Selin’in uzattığı tepsiden birer finca<span>n</span> çay alarak zoraki bir şekilde gülümsediler. Selin, benimle birlikte onların tam karşısındaki koltuğa oturdu ve kötü bir şekilde gülümsedi.</span></span></p>

    <p><span><span>“Ne bu hal kızlar? Balo mu vardı yoksa bugün?" diyerek arkadaşlarının üzerindeki kıyafetlere ve anormal makyaja gönderme yaptı.</span></span></p>

    <p><span><span>Demet, “Hayır canım, öylesine sokağa çıktık, Üsküdar’da gezerken ders notlarını hatırlayınca da sana uğrayalım dedik..." diyerek kızaran yüzünü saklamaya çalışırken, Selin oldukça sinirlenmişti. İçinden bir ses herşeyin planlı ve programlı olduğunu söylüyordu. Demet’i son bir yıldır tanıyordu ve onun bu şekilde sokağa gezmeye çıkmayacağından emindi, evden çıkmadan önce mutlaka buraya gelmeyi kafalarına koymuş olmalıydılar. Selin’in bütün gününü bu evde geçirdiğini de bildikleri için ders notları bahanesi ile buraya rahatlıkla gelebilmişlerdi. Selin anlamıştı tüm bunları, ama sesini çıkaramıyordu. Birkaç hatır sormadan sonra yatak odasında bulunan kitapların arasından bir tomar kadar ders notunu getirerek, “İstediğinizi alın ve derhal gidin!" der gibi Demetle uzattı.</span></span></p>

    <p><span><span>“Finaller bittikten sonra ne işine yarayacaksa artık..." diye iğneleyici bir laf atmayı da ihmal etmedi. Demet gülümseyip, “Lazım..." diyerek ders notlarını hızla Selin’in elinden aldı ve içi<span>n</span>de hangi notların olduğuna bile bakmadan kağıt tomarını çantasına koydu.</span></span></p>

    <p><span><span>Ben sessiz bir şekilde gözlerimi Demet’ten kaçırmaya çalışırken Demet’in dudaklarından dökülen bir soru cümlesi ile irkildim:</span></span></p>

    <p><span><span>“Leyla, çok güzel şiir yazar, biliyor musun?"</span></span></p>

    <p><span><span>Dönüp şaşkın bir şekilde Selin’in yüzüne baktım, o da “Bilmiyorum!" anlamında dudaklarını büktü ve katran karası bakışlarımı alaycı bir şekilde Leyla’nın utangaç yüzüne çevirdim.</span></span></p>

    <p><span><span>“Öyle mi?" diye sordum, “Ne kadar da güzel!"</span></span></p>

    <p><span><span>Ne diyeceğini şaşıran Leyla, “Sen Demet'in dediğine bakma aslında yazdıklarım o kadar da iyi sayılmaz!” diyerek yanıtladı beni.</span></span></p>

    <p><span><span>“Ah, çok alçakgönüllüsün Leyla,” diyerek karşı çıktı Demet, hiç zaman kaybetmeden. “Emin ol çok iyi şeyler yazıyorsun!”</span></span></p>

    <p><span><span>Bir yandan şaşırmış, bir yandan Demet'in şehvetle bakan gözlerinden kaçmaya çalışıyordum ve bir yandan da Leyla'nın yazdığı şiirleri merak ediyordum; birden o her zamanki ukala sesimi takındım.</span></span></p>

    <p><span><span>“Ne üzerine yazıyorsun?” diye sordum.</span></span></p>

    <p><span><span>Kendisini sözlüye tabi tutulan bir öğrenci gibi hisseden Leyla, “Aşk üzerine...” diye hızla yanıtladı bu zor soruyu.</span></span></p>

    <p><span><span>Gülümseyerek bir sigara yaktım ve Selin'in gözlerine baktım, Selin oldukça sinirli görünüyordu, sanki bir kelime söylese herkes bayılıp kalacaktı, o yüzden susuyor gibiydi. Biraz da onu neşelendirmek için biraz eğlenmeye karar verdim.</span></span></p>

    <p><span><span>“Ne kadar güzel!” diyerek yanıtladım Leyla'yı, “Ben olmayan şeyler üzerine şiir yazabilen şairlere hayranımdır zaten!”</span></span></p>

    <p><span><span>Sinirde<span>n</span> tırnaklarını kemiren Selin, bu sözün ardından odanın ortasına düşürdüğüm aşağılayıcı kahkahanın üzerine alaycı bir gülümsemeyle iki kat cila attı. Boşlukta çarpışan gözlerimiz yalnız ikimizin anlayabileceği bir dilde “İşte bu!” diye bağırdı birbirine ve Selin arkadaşları geldiğinden beri süren sıkıntısından biraz olsun kurtuldu. Resmen aşağılıyordum karşımdaki güzel kızları, Selin, 'Belki de ben çok kıskancım...' diye düşünerek belime sarıldı ve olacakları izlemeye koyuldu.</span></span></p>

    <p><span><span>Leyla önce Demetle dönerek onun da en az kendisi kadar şaşkın olduğunu gördü.</span></span></p>

    <p><span><span>“Nasıl olmayan şeyler üzerine? Aşk yok mu sence?” diye şaşkın bir şekilde sordu.</span></span></p>

    <p><span><span>Elimdeki çay fincanından bir yudum alıp fincanı yeniden bel hizama doğru indirerek bir filozof gibi gülümsedim ve bir padişah fermanı gibi döküldü kelimeler dudaklarımdan.</span></span></p>

    <p><span><span>“Bana aşkı anlat!” dedim.</span></span></p>

    <p><span><span>Leyla afallayarak yeniden Demetle baktı, Demet ondan önce davranarak beni kendi silahımla vurmayı denedi.</span></span></p>

    <p><span><span>“Aşk anlatılmaz, ancak YAŞANIR!” dedi.</span></span></p>

    <p><span><span>Ardından orta sahadan vurarak topu kaleye sokmuş bir futbolcu gibi gerinerek arkasına yaslandı.</span></span></p>

    <p><span><span>'İşte onu kendi silahıyla vurdum, hiçbir cevap veremeyecek buna!' diye düşünerek Leyla’nın yüzüne baktı, onun da bu cevaptan memnun olduğunu görerek gururunu biraz daha arttırdı.</span></span></p>

    <p><span><span>Ben suskun bir şekilde bakarak, “Peki,” dedim, “sizin dediğiniz olsun!” Selin’in yanından kalkarak, Demetle doğru olabildiğince aşağılayıcı bir şekilde baktım.</span></span></p>

    <p><span><span>“Ama lütfen,” diye ekledim, “o aşkı benden uzakta yaşayın!</span></span></p>

    <p><span><span>Çünkü aşk sandığınız soytarılığı izleyemeyecek kadar hassas bir midem var!”</span></span></p>

    <p><span><span>Ardından Demet ve Leyla’nın darmadağın olmuş yüzlerine aldırmadan hızla odadan çıktım ve arka odaya geçtim. Selinle bakarak, “Bu kadar ukala biriyle nasıl yaşıyorsun,” diye soran Demet, Selin’in verdiği “Ukala değil aslında, sadece gerçekleri söylerken kendisine engel olamıyor, bu konuda onu defalarca uyardım, maalesef gerçekleri ulu orta söylememesi gerektiğini hâlâ öğrenemedi!” cevabı ile iyice kötü olarak artık buradan gitmeleri gerektiğini anladı ve Leyla’ya “Hadi kalkalım artık...” diyerek kapıya doğru yöneldi.</span></span></p>

    <p><span><span>Selin zevkle gülümseyerek, “Görüşürüz kızlar derken, ben içerideki odada evde hiç kimse yokmuşçasına sessizce oturuyordum. Demet bana bağırarak, “Görüşürüz Cenk!” dedi, ben hiç duymamış gibi yaptım bunu, Demet iyiden iyiye bozulan yüzünü kapıya dönerek hızla dışarı çıktı ve kapıyı kapattı.</span></span></p>

    <p><span><span>Sevinçle hâlâ kaynamakta olan çayın altım kapatırken, iki fincan çay koyarak benim yanıma gelen Selin, tatlı bir gülümsemeyle gözlerimin içine baktı.</span></span></p>

    <p><span><span>“Çok iyi oldu aşkım! Mükemmel bir şekilde verdin cevaplarını!" dedi. Selin’in korktuğu şey olmamıştı, iki kızı da paket yapıp ilk posta arabasıyla cehenneme göndermiştim. Bunu bu kadar kısa bir zaman içerisinde ve bu kadar etkili bir şekilde nasıl yaptığıma çok şaşırmıştı Selin.</span></span></p>

    <p><span><span>“Bir an için onlara asılacağını sandım!" dedi gülümseyerek. Aynı gülümsemeyle sessizce cevap verdim çayını keyifle yudumlarken.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Çok sonraları Demet’ten öğrendim: Sokağa çıkar çıkmaz yüzündeki bozulma büyük bir hırsa dönüşen Demet, reddedilme ve aşağılanmanın getirdiği eziklikle Üsküdar sokaklarında hızla yürüyormuş. Daha önce hiçbir erkek, onu bu kadar aşağılamaya cüret edememiş meğer. Şiir sevdiğini söylediği zaman erkekler ona en güzel şairlerin şiirlerini ezbere okur, onun için akrostişler bile yazarlarmış. Aşktan bahsettiği zaman her erkeğin ağzının suyu akar, onu etkilemek için yapmadıklarını bırakmazlarmış. Ben nasıl olur da bu kadar vurdumduymaz olabilirmişim onun göz alıcı güzelliği karşısında; işte en güzel eteğini giymiş, en güzel bluzu varmış üzerinde, beni etkileyebilmek için yarım saatini ayna karşısında makyaj yapmak için harcamış. Ben nasıl olur da onun yüzüne bile bakmazmışım, nasıl aşağılarmışım onu, Nasıl? Nasıl?</span></span></p>

    <p><span><span>Bostancı’da bulunan evine girdiğinde gözlerindeki rimel, akıttığı hırs gözyaşlarıyla yanaklarına kadar taşınmış. Eve girer girmez banyoya girmiş, banyodaki aynanın önünde, elindeki pamuğa sinirle sıktığı tonik ile yüzünü temizlemiş. Aynaya her bakışında kendisinden nefret ediyormuş; nasıl olurmuş da bir erkek onu bu kadar aşağılayabilirmiş ve nasıl olurmuş da o hiçbir cevap veremezmiş? Neye güveniyormuşum? Nasıl bu kadar güçlü hissediyormuşum kendimi böyle güzel bir kız karşısında? Demet bu soruların hiçbirine yanıt veremiyormuş. Aynanın karşısından hırsla kalkıp odasına girerek yatağına uzanmış. Ne bakışlarım, ne de söylediğim o dehşet sözler bir an bile aklından çıkmıyormuş. Gözlerini kapatıyormuş, Selin'in beni öpüşü geliyormuş aklına, çıldıracak gibi oluyormuş.</span></span></p>

    <p><span><span>“Yoksa,” diye düşünmüş, “kıskanıyor muyum Selin'i?”</span></span></p>

    <p><span><span>Ardından inkâr etmiş, “Nesini kıskanacakmışım ki?” diye sormuş kendisine ve sinir içerisinde kıvranarak kocaman bir uykusuz gece; geçirmiş.</span></span></p>

    <p><span><span>Bende onu çeken bir şeyler varmış sanki; büyük bir gizem akıyormuş bakışlarımdan Demet'in bakışlarına! Demet o gizemin peşi sıra koşmaya başlamış. Bunu neden yaptığını bilmeden, anlayamadan yapıyormuş. Kahrolasıca ben bir türlü çıkmıyormuşum aklından! Kendisini bu kadar aşağılayan bir erkeğe normalde tokat atıp oradan uzaklaşır ve değil yüzünü bir daha adını bile hatırlamazmış! Ama benim kurduğum cümleler o kadar etkileyiciymiş ki, bakışlarımdaki o anlam o kadar değişikmiş ki, Demet bir anda kaptırmış kendisini bu rüzgâra! Daha hakkında hiçbir şey bilmediği bir erkek için gözyaşı bile dökmüş! Neden ağladığını bilmeden, düşünmeden ve anlamadan ağlamış. Ağlamaya ihtiyacı varmış belki de ve benim arkama saklamış gözyaşlarını. Şeytan kanma bulaşmış sanki, durmadan ayartıyormuş onu beni düşünmesi için. Ben ne yakışıklıymışım ne de zengin, görüldüğü kadarıyla. Demet daha önce bu iki özelliğe sahip olmayan hiçbir erkeğe dönüp bakmamış bile. Ama ben! Nasıl olmuş da etkilemişim onu? Yoksa bir şeylere mi sığınmak istiyormuş? Daha dört ay önce yaşadığı o büyük travmadan, anne ve babasının aniden boşanmasından, duyduğu acıdan mı kaçmak istiyormuş? Bunların hiçbirisini bilmiyormuş Demet, bildiği tek şey aklından çıkmıyor oluşummuş.</span></span></p>

    <p><span><span>Uykusuz bir şekilde geçirdiği o gecenin üzerinden üç koca gün daha geçmiş. Demet, hâlâ çıkaramıyormuş beni aklından. Hiç kimseye de bahsedemiyormuş bu yasak duygudan, son zamanlarda her sırrını paylaştığı Leyla’ya bile bahsedemiyormuş. Bir yandan kendi düşüncelerinden utanıyor, diğer yandan kendisini ele geçiren bu düşüncelerden bir türlü sıyrılamıyormuş. Anlayamıyormuş Demet! Anlayamamış hiçbir şeyi! Bana doğru son hızla sürükleniyormuş...</span></span></p>
  </div>

  <div>
    <span><b class="kalin"><i><span><br /></span></i></b></span>

    <h1 id="sigil_toc_id_19"><i>Aldanmaktan Başka Neye<br />
    Yarar Aldatmak?!</i></h1>

    <p>Evin kapısı aniden çaldığında, saat öğleden sonra iki civarıydı. Selin’in bir arkadaş ziyareti için şehir dışına çıkışı ile bomboş kalmış olan evde oturmuş, bir şiir kitabına hızla notlar alarak çayımı yudumluyordum. Kapının çalmışını duyar duymaz tüm paranoyalarım bir anda üstüme hücum etti ve hızla mutfağa koşarak tezgahın altındaki çekmeceden ekmek bıçağını aldım, kapının girişindeki ayakkabılığın üzerine yavaşça koydum, herhangi bir duruma karşı bunu kullanarak kendimi korumayı düşünüyordum. Bu sırada kapı ikinci kez çalındı, kimin gelmiş olabileceğini gerçekten bilmiyordum, çünkü bu eve bir tek Selin gelirdi, anahtarını unutmuş bile olsa, o da bugün şehir dışındaydı, kim gelmiş olabilirdi, Yavaşça hiçbir şey sormadan kapıyı araladığımda karşımda Demet’i gördüm.</p>

    <p>“Hoşgeldin...” dedim, kekeleyerek, şaşkınlığımı saklamaya çalışıyordum, ama Demet rahatlıkla anlamıştı beni ne kadar şaşırttığını.</p>

    <p>“Merhaba,” dedi, küçük bir kız gibi gülümseyerek. “Beni içeri davet etmeyecek misin?”</p>

    <p>Heyecandan elim ayağım birbirine dolaşmıştı, hâlâ kapı önünde olduğumuzun farkına varıp, “Tabii,” dedim, “gelsene!”</p>

    <p>İçerdeki oturma odasına geçer geçmez, Demetle ne içmek istediğini sordum, Demet çay alabileceğini söylerken gözbebeklerinden gözlerime kucak dolusu şehvet akıyordu. Hızla mutfağa giderek yeni demlediğim çaydan bir fincan doldurarak odaya geri döndüğümde, Demet, bir sigara çıkarmış ve yakılmasını bekler gibi parmaklarının arasında tutuyordu. Çay fincanını Demetle uzatır uzatmaz onun sigarasını da yaktım, arka odaya geçip çay fincanımı ve kül tablamı alarak geri döndüm ve Demet'in karşısındaki koltuğa oturarak bacak bacak üstüne attım.</p>

    <p>“Selin bugün şehir dışında; ne yazık ki onu görmek için yanlış bir gün seçmişsin...” dedim hınzırca gülümseyerek ve çayımdan bir yudum aldım. Demet sigarasından derin bir nefes çekip dumanı bana doğru üfledi.</p>

    <p>“Biliyorum, telefonda konuştuk,” dedi, “ama ben zaten buraya seni görmeye gelmiştim...”</p>

    <p><span><span>Ne olduğunu anlamaya çalışarak, “Beni mi?” diye sordum merakla. “Peki, ama neden?”</span></span></p>

    <p><span><span>Demet gülümsemesini daha da dişileştirerek, “Çünkü,” diye yanıtladı bu soruyu, “şiirlerini gerçekten çok merak ediyorum...”</span></span></p>

    <p><span><span>Bozulan yüzümü gizlemeye çalışarak, “Şiirlerimi mi?” diye sordum şaşkın bir bakışla. Demet yılmamaya kararlıydı; buraya gelmemek için kendisini o kadar zorlamış olmasına rağmen, yine de ayakları onu buraya kadar getirmişti. Ve amacına ulaşmak için bundan daha iyi bir fırsat olamazdı. Beni bugün etkileyemezse hiçbir zaman etkileyemezdi. Tüm dişiliğini yüzündeki gülümsemeye katıp, “Evet,” dedi, “inanamayacağın kadar çok merak ediyorum şiirlerini...”</span></span></p>

    <p><span><span>“Bir saniye bekle lütfen,” diyerek öteki odaya gittim, hızla çekmeceyi açtım ve şiirle dopdolu, oldukça kalın, siyah bir dosyayı Demet'in yanına getirdim.</span></span></p>

    <p><span><span>“İstediğin bunlar mi?” diye sordum kırılmış olduğumu belli eden bir sesle ve Demet'in karşısındaki koltuğa oturarak onu izlemeye başladım. Demet, elindeki dosyanın kapağını yavaşça açtı ve beyaz dosya kağıtlarına alelacele karalanmış, bazı yerlerin üstü çizik, darmadağın sayfalardan birini ürkerek yüksek sesle okumaya başladı:</span></span></p>

    <p><span><i><span>“somutlaşınca erir tüm tanrıçalar...</span></i></span></p>

    <p><span><i><span>somutlaşma sakın!</span></i></span></p>

    <p><span><i><span>kanatlarında hüzünlü bir şarkının melodileri yankılanmalı</span></i></span></p>

    <p><span><i><span>gözlerinden süzülen kana aşkın tarihi yazılmalı</span></i></span></p>

    <p><span><i><span>somutlaşınca erir tüm tanrıçalar...</span></i></span></p>

    <p><span><i><span>avuçlarında biriken kana iyi bak!</span></i></span></p>

    <p><span><i><span>nasıl kanar kalbin üzerine düşen mateme inat</span></i></span></p>

    <p><span><i><span>nasıl soğuk bir rüzgâr çarpar da yüzüne</span></i></span></p>

    <p><span><i><span>anlamsızlaşır tüm kelimeler...</span></i></span></p>

    <p><span><i><span>somutlaşınca erir tüm tanrıçalar...</span></i></span></p>

    <p><span><i><span>ve cehenneme gül ağacı dikmeye çalışmak değil midir sanki</span></i></span></p>

    <p><span><i><span>sevdalanmak? ”</span></i></span></p>

    <p><span><span>Gözlerindeki hayranlık kokan hayreti bana çevirdi.</span></span></p>

    <p><span><span>“Bunlar muhteşem dizeler..." dedi biranda. Gururla arkama yaslandım ve gülümseyerek yalnızca, “Biliyorum..." diye yanıtladım. Hayret dolu bakışlarını yeniden, elindeki kâğıtların üzerinde yazan mısralara çeviren Demet sayfayı çevirdi, rasgele bir sayfa açtı ve hızla okumaya devam etti:</span></span></p>

    <p><span><i><span>“Sen, tecavüze uğramış bir</span></i></span></p>

    <p><span><i><span>Pollyanna maskesi takmışsın yüzüne</span></i></span></p>

    <p><span><i><span>ve gözlerin bir büyücüye saçmasapan</span></i></span></p>

    <p><span><i><span>cadı hikâyeleri anlatıyor!</span></i></span></p>

    <p><span><i><span>Bense durdurulamaz bir erozyon olup süzülüyorum</span></i></span></p>

    <p><span><i><span>gözbebeklerinden içeriye!”</span></i></span></p>

    <p><span><span>Dönüp sigarasından son nefesi de çekerek izmariti kül tablasına bastıktan sonra, “Selin haklıymış sanırım..." dedi gözlerimin derinliklerine bakarak. “Gerçekten çok iyi dizeler bunlar..." Yeniden gülümseyerek, “Biliyorum...” diye yanıtladım bu iltifatı da.</span></span></p>

    <p><span><span>“Ben de şiir yazıyorum biliyor musun?” diye sordu korka korka.</span></span> <span><span><span>Gülümsemem biranda kahkahaya dönüşüvermişti.</span></span></span></p>

    <p><span><span>“İşte bende en çok bundan korkuyordum!” diyerek yanıtladım Demet'in sözlerini. Demet bu konuyu kapatmazsa benim alaylarıma maruz kalacağını anladığı için üstüme gitmedi ve şiirlerinin ciddiye alınmamasına bozulmasına rağmen yalnızca zoraki bir şekilde gülümseyerek karşılık verdi.</span></span></p>

    <p><span><span>Dosyadaki birkaç şiiri daha hızla okuyan Demet, gerçekten, bu dizelerin karşısında yazdığı şiirlerin hiçbir anlamı olmadığını anlamıştı. Benim yazdıklarımın yanında onunkiler, ilkokul çocuklarının karaladığı şeylerden farksızdı. Bana kalırsa şiirleri okurke<span>n</span> tek bir şey kafasını allak-bullak etmişti Demet'in, o da şiirlerde kafiye olmamasına rağmen nasıl bu kadar etkileyici olabildikleriydi. Demet şiir yazarken uzun uzun kafiye düşünür, bir dizeyi üst dize ile kafıyelendiremezse uzun süre kıvranır, bazen sözlük bile karıştırırdı. Şiirlerinde kafiye hep olmasına rağmen, hemen hemen hiç kafiyesiz yazan benimle âşık atması mümkün değildi. Diğer şaşırtıcı nokta ise dizelerin uzunluğuydu. Benim şiirlerimde bir dize çok kısa iken altındaki ondan çok daha uzun olabiliyor, ya da, tam tersi, hemen göze çarpıyordu. Ve buna rağmen, şiirlerimdeki imgeler ve cümle yapısı onun yazdıklarını binlerce kez aşıyordu. Hem de bu elinde tuttuğu kağıtlar apaçık müsveddeydi, bunları daha önce düşünüp yazmış olamazdım, çok savruk bir yazıydı çünkü, bir anda yazılmış olduklarını belli ediyordu tüm harfler! Şiirleri biraz daha okursa eve giderek yazdığı o güzel şiirlerini yakacağını hissederek hızla kapattı dosyanın kapağını ve oturduğu koltuğa bıraktı. Dosya ile birlikte şiir konusunu da kapattı.</span></span></p>

    <p><span><span>“Bu evde yalnız mı yaşıyorsun?” diye sordu birdenbire, sanki uzun zamandır bu soruyu sormak için bekliyormuş gibi bir hali vardı.</span></span></p>

    <p><span><span>“Evet,” diye yanıtladım onu, ve gülümseyerek “ama bu evin bir de kraliçesi var biliyorsun...” diye ekledim.</span></span></p>

    <p><span><span>“Aman, kraliçe de kraliçe olsa bari..." diyerek şuh bir kahkaha attı Demet. Bu hareketin beni sinirlendirdiğini hissetmesi uzun sürmedi, sessiz bir şekilde kızgın gözlerimi onun üzerine çevirmiştim. Şaka yaptığını belirtmeye çalıştı, ama ben, “Şaka yapma bana bu konuda!” diyerek Selinle ne kadar önem verdiğimin bir kez daha altını çizdim.</span></span></p>

    <p><span><span>“Bu şiirleri Selinle mi yazdın yoksa?” diye sordu Demet, aşağılayan bir ses tonuyla konuyu değiştirmeye çalışarak, aynı zamanda gerçekten Selinle âşık olup olmadığımı da öğrenmeye çalışıyordu.</span></span></p>

    <p><span><span>“Tabii ki hayır!” diye yanıtladım soruyu ve odanın ortasına bir lav silahından parlayan alevler gibi düştü gözlerimdeki hüzün!</span></span></p>

    <p><span><span>“Peki hangi şanslı kız bu şiirlerle ödüllendirildi?” diye ürkek bir sesle soran Demet'i tek kelimeyle yanıtladım:</span></span></p>

    <p><span><span>“Deniz!”</span></span></p>

    <p><span><span>Odanın içerisindeki hüzün odaya sığmıyordu artık, ağlayacak gibi hissettim kendimi. Demet de beni ne kadar üzdüğünün farkına vardı.</span></span></p>

    <p><span><span>Ürkek bir sesle özür diledi ve sesi daha da ürkekleşti, “Seni bu kadar yaraladığını bilmiyordum!”</span></span></p>

    <p><span><span>Gözlerimi halının üzerinden yavaşça koparıp yeniden Demet’in gözlerine çevirdim.</span></span></p>

    <p><span><span>“Önemli değil!” diyerek yanıtladım bu özrü, “Bilemezsin zaten! Hiç kimsenin bilemediği gibi sen de bilemezsin!”</span></span></p>

    <p><span><span>Demet her hareketimde bana biraz daha yaklaşıyordu. Neler oluyordu? Anlayamıyordum! Bu, yüzüne şuh kahkahalarla yalancıktan gülen bir çocuk maskesi takmış olan fahişe, nerden düşmüştü bu cehennem yuvasına?</span></span></p>

    <p><span><span>Neler oluyordu? Gerçekten anlayamıyordum! Demet ne yapmaya çalışıyordu? İçindeki o dişi şeytan, ne planlar kuruyordu? Bilmiyordum! Sadece izliyordum!</span></span></p>

    <p><span><span>“Ne iş yapıyorsun sen?” diye sordu Demet, konuyu hemen değiştirmede ne kadar başarılı olduğunu gösterircesine, “Okuyor musun?”</span></span></p>

    <p><span><span>“Okuyordum...” diye yanıtladım soruyu, hınzırca gülümseyerek, “Boğaziçi, Felsefe'de!”</span></span></p>

    <p><span><span>“Bu, muhteşem,” diye yanıtladı Demet, gözlerindeki hayreti daha da arttırarak. “Peki, sonra ne oldu?”</span></span></p>

    <p><span><span>“İkinci sınıfı bitirdim,” dedim, “hocalar, bendeki üstün yeteneğin farkına varmış olmalılar ki, fazla üstüme gelmediler; arada bir okula gidiyordum, birkaç makale yazıp hocalara veriyordum, hocalar bu makaleleri alıp dergilerde kendi imzaları ile yayımlıyorlardı. Kendilerinin bile yazamayacağı oldukça sakat makaleler bunlar! Bu yüzden okula gelmememe seslerini çıkarmadılar. Geçen sene üçüncü sınıfa geçmiştim, şizofreni beni biraz daha az zorlasaydı, belki de bu sene üçüncü sınıfı bitirmiş olabilirdim. Belki de bitirmişimdir, bilmiyorum, haberim yok, ama sınıfta kalmış olma ihtimalim daha yüksek, çünkü bu sene okula hiç gitmedim! “</span></span></p>

    <p><span><span>Şaşkın gözlerle beni izleyen Demet, “Boğaziçi Felsefe...” dedi kaşlarını kaldırarak. “Bildiğim kadarıyla, gerçekten çok zor bir bölümmüş, nasıl olur da okula hiç gitmeden sınıfı geçebilirsin? Nasıl olur da hocaların yazamadığı makaleleri yazabilirsin? Gerçekten etkileyici!” Gülümseyerek arkama yaslandım.</span></span></p>

    <p><span><span>“Üniversitelerde kitleler halinde salakları eğitmeye çalışırlar,” dedim, “ama tüm profesörler salak bir öğrenci ile bilime faydası dokunabilecek bir öğrenci arasındaki farkı çok iyi bilirler. Bu, Dünya'nın en iyi üniversitesinde bile böyledir. İleride çok iyi felsefi teoremler geliştirebileceğime inandıklarından okula gid<span>i</span>p gitmemem önemli değildi onlar için; sanırım kafamı toparlayıp yeni akademik sezon açılmadan güzel bir konuda bir makale yazarsam bu kez altına kendi imzalarını atmak yerine bana lisans diplomamı verip derhal doktoraya atlatabilirler...”</span></span></p>

    <p><span><span>Bunları duyduktan sonra bana olan ilgisi, buraya gelmeden öncekinden çok daha fazla artan Demet, “Peki, bir işte çalışmıyor musun?” diye sordu, “Yaşamak için gereken parayı nerden buluyorsun?”</span></span></p>

    <p><span><span>“Ben de en çok bunu merak ediyorum zaten...” diyerek yanıtladım bunu, ironik bir şekilde gülümseyerek. “Gerçekten, nasıl oluyor da para kazanıyorum, bunu bilmiyorum, paraya ihtiyacım olduğu zaman o beni buluyor! Biraz da paraya önem vermediğimden olsa gerek, yalnızca basit ihtiyaçlar için paraya ihtiyacım var; çünkü evden hemen hemen hiç çıkmıyorum!”</span></span></p>

    <p><span><span>“Evden hiç çıkmıyor musun?” diye sordu Demet kaşlarım yukarı kaldırarak. “Bu, dehşet bir şey, burada sıkıntıdan delirebilir insan!”</span></span></p>

    <p><span><span>Oturduğum koltukta öne eğilerek, boynumu hafifçe yukarı kaldırdım.</span></span></p>

    <p><span><span>“Ya da,” diyerek itiraz ettim, “dışarıdaki yozlaşmış ve çürümüş Dünya'da korkudan delirebilir insan!”</span></span></p>

    <p><span><span>Demet evde iki gün bile aralıksız kalamayacağını düşünerek, tüm cesaretini topladı ve “Peki, ne kadar zamandır çıkmıyorsun dışarıya?” diye sordu.</span></span></p>

    <p><span><span>“Uzun zamandır,” diye yanıtladım. “Yaklaşık üç senedir! Ama hiç çıkmıyor da değilim, arada bir doktora gidiyorum, dediğim gibi üç dört ayda bir okula uğruyorum... Çok lazım olursa markete kadar gidiyorum, ama hepsi bu!”</span></span></p>

    <p><span><span>Acıyan gözlerle bana bakan Demet, “Ve burada yalnız başınasın, öyle mi?” diye sorduğunda oldukça sinirlendim.</span></span></p>

    <p><span><span>“Yalnız değilim,” dedim azarlar gibi bir sesle, “Selin de burada!”</span></span></p>

    <p><span><span>“Peki, ailen yok mu?” diye sordu.</span></span></p>

    <p><span><span>Bir anda tüm dünya başıma yıkıldı, Dünya'n<span>ın</span> tüm sönmüş volkanları harekete geçti sanki!</span></span></p>

    <p><span><span>“Var!” dedim. Öyle büyük bir acıyla söylemiştim ki bunu, Demet gerçekten çok merak etmesine rağmen bu konuda başka hiçbir şey soramadı.</span></span></p>

    <p><span><span>“Evet!” diye ekledim boynumu eğerek, “Genelde maddi olarak ailem yardımcı oluyor bana!”</span></span></p>

    <p><span><span>Demet garip bir şekilde beni arzulamaya başlamıştı. Bakışlarından belliydi. Neler olduğunu o da hâlâ anlayamamıştı, ama kendisine engel olamıyordu. İçinden bir yangın olup fışkıran sözleri durdurmayı ne kadar istediyse de başaramadı.</span></span></p>

    <p><span><span>“Gerçekten çok etkileyici birisin...” dedi vücuduma şehvetle bakarak gözleri üzerimdeki tüm kıyafetleri soydu sanki. Bakışları omuzumdan belime doğru yavaşça süzülürken, “Seninle çok şey paylaşabiliriz...” diye ekledi, ardından sorduğum “Ne gibi?” sorusuyla irkilerek kendimi toparlamak zorunda kaldım.</span></span></p>

    <p><span><span>“İyi arkadaş olabiliriz...” diyerek sevecen bir ses tonuyla yanıtladı beni.</span></span></p>

    <p><span><span>“İnsanın kendisinden başka arkadaşı yoktur!”<a href="../Text/Section0006.htm#n61" id="n61d"><sup>[61]</sup></a> diye karşı çıktım hiç duraksamadan! Demet çaresiz bir şekilde susmak zorunda kaldı.</span></span></p>

    <p><span><span>Demet’in gelmesinin üzerinden yaklaşık iki saat geçmişti. Muhabbet oldukça koyulaşmış, Demet benim hakkımda merak ettiği birçok şeyi öğrenmişti. Bu sırada korkulu gözlerini bakışlarımdan kaçırmaya çalışarak “Selin ne zaman dönecek?” diye sordu.</span></span></p>

    <p><span><span>“Bilmiyorum ama bu hafta sonunu orada geçireceğini söyledi,” diyerek yanıtladım bu tuzak sorusunu.</span></span></p>

    <p><span><span>Öğrenmek istediği en önemli şeylerden birini öğrenmiş olmanın rahatlığıyla, “Ben artık gitse<span>m</span> iyi olur,” diyerek ayaklandı ve “Seninle bir daha görüşebilir miyiz?” diye sordu korkakça.</span></span></p>

    <p><span><span>“Tabii," dedim gülümseyerek, “ama dedim ya, ben evden çıkmam, sen istersen misafirim olabilirsin." Yavaşça evin dış kapısını açarak bana elini uzatan Demet, o tahrik edici gülüşüyle bir kez daha baktı.</span></span></p>

    <p><span><span>“Peki," dedi, “emin ol, seni ziyarete geleceğim. En kısa zamanda..." Elimi Demet'in elinden çekerken muzırca gülümsedim.</span></span></p>

    <p><span><span>“Memnun olurum...” dedim, ve kapıyı yavaşça kapattım.</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Ertesi akşam, Güneş, İstanbul’un tüm sokaklarının üzerinden elini eteğini hızla çekip karanlığın krallığını yeniden ilan etmeye hazırlanışını büyük bir hüzünle seyrederken, ben hüzünle karışık bir heyecan içine gömülmüş, yapayalnız oturduğum odada resmen Demet’i düşünüyordum. Önce Demet’in dün neden buraya yalnız başına geldiğini anlamaya çalıştım, sonra aniden Demet’in buram buram şehvet kokan bakışları geldi aklıma, saçlarından süzülen davetkâr prensesi hatırladım. Uzun zamandır ilk kez Selin’den başka bir kızı düşünmenin beni heyecanlandırdığını görerek önce büyük bir suçluluk duygusuna kapılıp kendimden utandım ve Demet fikrini kafamdan atmaya çabaladım, ama başarılı olamayınca düşünmeye devam ettim.</span></span></p>

    <p><span><span>Demet her saniye biraz daha ele geçiriyordu düşüncelerimi, bir türlü anlayamasam da ne yaptığımı, bir büyüye tutulmuş gibi sürekli onu düşünüyordum. Düşünürken bir an gözlerimi yumup onu gözlerimin önünde canlandırdım, Selinle verdiğim söz yüzünden çekinerek baktığım yüzünü hatırlamaya çalıştım ve bir anda kötü bir kâbustan uyanır gibi hızla açtım gözlerimi, etrafıma baktım, bu inanılmazdı: Demet ne kadar çok benziyordu Denizle!</span></span></p>

    <p><span><span>O ana kadar hiç fark edememiş olduğum bu düşünce, bir anda beni esir alıp bedenimi gecenin çarmıhına gerdi, avuçlarıma durmadan paslı çiviler çakmaya başladı!</span></span></p>

    <p><span><span>Demet' in bakışları ne kadar da benziyordu Denizle, boynundan omzuna doğru dizginlerini koparmış bir nehir gibi akan saçları Deniz'in saçlarıydı sanki, dudaklarından yasak bir dua eder gibi sızarak elmacık kemiğinin üzerinde muhteşem güzellikte bir gamze oluşturan gülümsemesi ne kadar da benziyordu Deniz'in gülümsemesine. Dehşet içerisinde gözlerimi yeniden kapayarak bir kez daha hayalimde canlandırdım Demet'i, dün nasıl olup da fark edememiştim o ufacık ellerin Deniz'in ellerine tıpatıp benzediğini?! Nasıl olurdu?!</span></span></p>

    <p><span><span>Giderek artan hayretime bir gardiyan gibi eşlik eden derin bir korkuyla bunları düşünürken aslında uzun zamandır yaşamadığım bir şey gerçekleşiyordu. Yine bütün kızlar Denizle benzemeye başlamıştı!<a href="../Text/Section0006.htm#n62" id="n62d"><sup>[62]</sup></a> Yoksa şizofreni yeniden mi şiddetle yumrukluyordu kapımı? Ama bunun daha öncekiler gibi bir benzetme olmadığından neredeyse emindim!</span></span></p>

    <p class="k32"><span><span>*</span></span></p>

    <p class="k32"><span><span>* *</span></span></p>

    <p><span><span>Kesinlikle, bunun kendi kuruntum olmadığını ve Demet'in gerçekten Denizle benzediğine karar verdiğim sırada saat gecenin onuydu ve evin kapısının çaldığını duyarak büyük bir telaşa kapıldım. Hızla kapıya doğru yöneldiğimde gelenin Demet olması için dua ediyordum. Yavaşça ve korkarak kapıyı araladığımda gözlerime inanamadım; gecenin onunda Demet elinde birkaç poşetle ve üzerinde oldukça çekici bir gece kıyafetiyle kapının önünde durmuş, bana gülümsüyordu. Ve ben gerçekten bilmiyordum duaların bu kadar çabuk kabul edildiğini!</span></span></p>

    <p><span><span>Yaşadığımın bir hayal olmadığından emin olmak istercesine hızla kapıyı ardına kadar açıp, “Hoş geldin Demet, içeri gelsene” diyerek onu içeriye buyur ettim. Demet, o dünden beri bir türlü aklımdan çıkaramadığım şehvetli gülümsemesini gözbebeklerime bir kez daha kazıyarak içeri girdi.</span></span></p>

    <p><span><span>“Söz verdiğim gibi,” dedi, “seni ziyarete geldim...”</span></span></p>

    <p><span><span>Ben hâlâ yaşadığım şeyin gerçek olup olmadığından emin olamasam da tüm bu yaşananlar gerçekti. Benim yalnız olduğumu biliyordu ve bu gece evdeki iere 'eve dönmeyeceğini' daha evden çıkarken söylemişti. Her şey planlı programlı bir şekilde ilerliyordu, tesadüf değildi!</span></span></p>

    <p><span><span>Demet’in üzerindeki koyu kırmızı gece kıyafeti, oldukça geniş bir göğüs dekoltesi olan askılı bir elbiseydi ve minicik eteği bacaklarının tüm güzelliğini gözler önüne seriyordu. Yüzünde dünkünden daha koyu, fakat aynı zamanda daha kadınsı bir makyaj vardı. Oturma odasına geçerek oturduğumuzda ben Demet’in yüzünde bir kez daha Deniz’i görerek oldukça çekici bir gülümsemeyle Demet’i süzerken, Demet elindeki poşetlerden birinden güzel ve koyu kırmızı renkte bir şarap şişesi çıkararak havaya kaldırdı.</span></span></p>

    <p><span><span>“Umarım kırmızı şarap seviyorsundur...”dedi keyifle gülümseyerek. Kırmızı şarap sürprizine oldukça sevinerek hiç zaman kaybetmeden, “Elbette!” diye yanıt verdim, Deniz'le karşılıklı kırmızı şarap içmenin zevkini hayal ederek mutfaktan iki tane kadehle birlikte tirbuşonu getirdim. Ardından Demet’in masanın üzerine koymuş olduğu şarap şişesini alarak havaya kaldırdım; İtalyan mali 1985 yapımı bir şaraptı bu, üzerinde güzel Gotik harflerle dizilmiş <i>Chianti</i> yazısı şarabın markasını gözler önüne seriyordu.</span></span></p>

    <p><span><span>“Bu, muhteşem bir şeye benziyor...” dedim heyecanla, şişenin arkasını okurken. “Nerden buldun bunu?”</span></span></p>

    <p><span><span>Şarap hakkında daha açmadan yorum yapabilmeme hem şaşıran hem de hediyesinin takdir edilmesine sevinen Demet, dayısının gemici olduğunu, bundan birkaç şişe getirdiğini ve sadece çok önemli zamanlarda açılması gerektiğini söylediğini anlatarak gülümsedi.</span></span></p>

    <p><span><span>“Dayın haklıymış,” dedim gülümseyerek, “çok kaliteli bir şarap bu!”</span></span></p>

    <p><span><span>Şarabı açmadan bu konuda nasıl bu kadar emin olduğuma oldukça şaşırmıştı Demet.</span></span></p>

    <p><span><span>“Yoksa, şarap eksperi misin?” diye sorarak ufak çaplı bir kahkaha attı. Bu şakaya gülümseyerek cevap verdim, tirbuşonu dikkatle şişenin mantarına geçirirken, “Hayır, ama birazcık İtalyanca biliyorum... Birazcık da estetik biliyorum; şişenin üstüne bakmak, çoğu zaman, içinde ne olduğunu anlamaya yeter...” dedim ve şehvetli bir bakışla Demet'i baştan aşağıya süzdükte<span>n</span> sonra hınzır bir gülümsemeyle, “Aynı şey kadınlar için de geçerlidir, tabii...” diye ekledim.</span></span></p>

    <p><span><span>Seri bir şekilde, özenle açtığım şişeyi eğip masanın üzerindeki iki kadehi de yavaşça doldurdum, ardından hayranlıkla beni izleyen Demetle döndüm ve kırk yıllık gurme zarafetiyle parmaklarımın arasında tuttuğum kadehlerden birini ona uzattım, kendi elimde tuttuğum kadehi yavaşça havaya doğru kaldırarak bakışlarımı Demet'in her an biraz daha artan bir şehvetle bakan gözlerine odakladım.</span></span></p>

    <p><span><span>“Şerefe!” dedim.</span></span></p>

    <p><span><span>Demet, yavaşça havaya kaldırdığı kadehini havada kadehime doğru götürdü.</span></span></p>

    <p><span><span>“Neyin şerefine?” diye sordu.</span></span></p>

    <p><span><span>“Senin...” diyerek hiç beklemeden yanıtladım. Bakışlarımı, bu cevaptan oldukça hoşlandığı belli olan Demet'in bakışlarından koparmayarak kadehi yavaşça dudaklarıma doğru götürdüm ve keyifle şaraptan bir yudum aldım. Hayatımda içtiğim en güzel içkiydi sanki bu, bu düşüncenin içkinin kalitesinden mi yoksa Demet'iıı Denizle bu kadar çok benzemesinden dolayı onunla kadeh kaldırmış olmanın zevkinden mi kaynaklandığına ise bir türlü karar veremedim.</span></span></p>

    <p><span><span>“Gerçekte<span>n</span> mük<span>e</span>mmel bir <span>ş</span>arap...” dedim. “Tam tahmin ettiğim gibi!”</span></span></p>

    <p><span><span>“Beğenmene sevindim...” dedi Demet gülümseyerek. Ardından, odadaki ortamı biraz daha ısıtan bir edayla dönüp etrafına bakınarak bir şeyler arandı.</span></span></p>

    <p><span><span>“Bir tek müzik eksik sanırım...” diyerek koltuğa oturdu ve bacak bacak üstüne atarak tüm dişiliği ile bana baktı. Zaten kısacık olan eteği iyice sıyrılmış ve güzel bacakları böylece tümüyle gözlerimin önüne serilmişti. Bir süre bacaklarına takıldı gözlerim, ardından hemen toparlanıp hızla arka odaya gittim ve müzik setiyle birlikte birkaç CD getirerek yeniden Demet'in karşısına dikildim.</span></span></p>

    <p><span><span>“Ne dinlemek istersin?” diye sordum.</span></span></p>

    <p><span><span>Parmaklarının arasında bir mücevher tutar gibi tuttuğu şarap kadehini dudaklarına götürüp kısa bir süre düşündü.</span></span></p>

    <p><span><span>“Bir şair, güzel bir kızın en çok hangi müzikten hoşlanacağını en iyi bilen kişidir,” diyerek cevap verdi.</span></span></p>

    <p><span><span>Hoşnut bir gülümsemeyle göz kırparak yanıt verip müzik setine, zaten çalmayı planladığım 80'lerin oldukça popüler romantik aşk şarkılarından oluşan bir toplama CD'yi yerleştirerek Demet'in karşısındaki koltuğa oturdum.</span></span></p>

    <p><span><span>Şehvetle bana bakmayı sürdüren Demet, “Neden uzakta oturuyorsun?” dedi kırılmış bir sesle, “Bir sorun mu var yoksa?”</span></span></p>

    <p><span><span>Beklediğim daveti aldığıma sevinerek yavaşça yerimden kalkıp Demet'in yanına oturdum. Artık ikimiz de birbirimize çok yakındık; dudaklarımız yakındı, yakındı göz bebeklerimiz ve kararlı bir kiralık katil gibi adım adı<span>m</span> yaklaşıyordu ihanet! Birkaç dakika boyunca sessizce birbirimize bakarak gülümsedik ve şaraplarımızı yudumladık. Ve ardından o sırada çalan şarkının sevdiği bir aşk şarkısı olduğunu söyleyen Demet, şuh bir bakışla beni tepeden tırnağa süzdü.</span></span></p>

    <p><span><span>“Beni dansa kaldırmayacak mısın?” diye sordu davetkâr bir sesle.</span></span></p>

    <p><span><span>“Memnuniyetle,” diye yanıtladım bu soruyu ve elimdeki şarap kadehini hızla yere bırakarak ayağa kalktım, elimi büyük bir asaletle Demetle uzatarak onu dansa kaldırdım.</span></span></p>

    <p><span><span>Kalkar kalkmaz hızla boynuma dolanan Demet'in beline sarılarak dans etmeye başladık. Ona artık olabilecek en yakın yerdeydim, ona yaklaştıkça onun Denizle ne kadar da çok benzediğini görüyor ve kalbim bu yüzden karşımda gerçekten Deniz varmışçasına çarpıyordu. Demet ise bundan habersiz olduğundan, bu heyecanımı benim de ona ilgi duymaya başladığıma yoruyor ve giderek daha da cesaretleniyordu.</span></span></p>

    <p><span><span>Dansa başladığımızdan beri boynumu parmak uçlarından damlayan şehvetli dokunuşlarla okşayan Demet, durmadan gözlerimin içine bakıyor ve bakışları avaz avaz ’Seni istiyorum…’ diye bağırıyordu çocuksu masum bakışlarıma. Sonra bana biraz daha yakınlaşmasına engel olan tek şeyin ortamın aydınlık olması olduğunu hissederek durdu. Yavaşça parmaklarını boynumdan omuzlarına doğru kaydırdı.</span></span></p>

    <p><span><span>“Ama ışık...” dedi dudaklarını bükerek. “Işık varken bu şarkının tadı çıkmaz ki...”</span></span></p>

    <p><span><span>Ellerimi hızla Demet’in belinden çekerek ışığı kapattım ve odanın heryanında zaten hazır olan mumları teker teker yakmaya başladım. Ben büyük bir heyecanla mumları yakarken Demet de kadehinde kalmış son yudumu hızla içti. Son mumu da yakıp şarkıyı başa aldım ve yavaşça gelip hiç konuşmadan tıpkı bir asilzade gibi yeniden uzattım elimi Demetle.</span></span></p>

    <p><span><span>Heyecanla elimi tutarak dansa kaldığımız yerden devam eden Demet, kanına karışan kırmızı şarabın tadının mı yoksa yanımda olmanın mutluluğunun mu yol açtığına karar veremediği tatlı bir baş dönmesiyle kulağıma yaklaştı.</span></span></p>

    <p><span><span>“Çok etkileyicisin...” dedi fısıldayarak.</span></span></p>

    <p><span><span>“Sen de öylesin, emin ol...” diyerek hayranlığımı belli eden bir bakışla karanlıkta daha da güzelleşen gözlerinin içine baktım.</span></span></p>

    <p><span><span>Ve ikimizin de gözkapakları yavaşça kapandı, dudaklarımız yüzyıllardır hiç öpülmemiş gibi birbirine doğru son hızla yaklaştı ve bir anda şehvetle öpüşmeye başladık. İlk uzun öpücüğün ardından adeta mest olan Demet, bana bu kez şehvet yerine çocukça bir hayranlıkla baktı.</span></span></p>

    <p><span><span>“Galiba sana âşık oluyoru<span>m</span>...” dedi.</span></span></p>

    <p><span><span>“Biliyorum...” diye yanıtladım sadece, oysa konuşmaya başlayabilmek için dakikalardır bu sözü bekliyordum. Ardından tekrar yaşama dönebilmek için bir prens tarafından öpül<span>m</span>eyi bekleyen Pamuk Prenses gibi karşımda bekleyen Demet'in dudaklarına bir kez daha sokuldum ve upuzun bir öpüşmenin ardından ellerimi yavaşça Demet'in belinden çektim.</span></span></p>

    <p><span><span>“Acelemiz yok, değil mi?” diye sordum hınzırca gülümseyerek ve beni aynı şekilde gülümseyerek yanıtlayan Demet'in parmaklarının arasına yeniden doldurduğum şarap kadehlerinden birini tutuşturup onu yanıma oturttum. Ardından kadehimi ona doğru uzatarak, “Şerefe!” dedim.</span></span></p>

    <p><span><span>“Aşkın ve senin şerefine!”</span></span></p>

    <p><span><span>Büyük bir mutlulukla bu sözlerin aşkına olumlu yanıt olduğunu düşünerek gülümseyen Demet, yavaşça havaya götürdüğü kadehini tek dikişte içti, ardından boynuma sarılarak tekrar dudaklarıma yapıştı. Uzun süren bir öpüşmeden sonra biraz daha rahatladığı her halinden belli oluyordu.</span></span></p>

    <p><span><span>“Hayatımda ilk kez bir erkek bu kadar etkiledi beni...” dedi şaşkın bir şekilde gülümseyerek.</span></span></p>

    <p><span><span>Bunları sanki Deniz söylüyordu, Deniz’in dudaklarından süzülüyordu sanki bu güzel iltifatlar! Suskunluğumu bozmadan, kendimden gayet emin bir şekilde yalnızca gülümseyerek yanıt verdim. Daha Demet'i ilk gördüğüm andan itibaren her şeyin farkındaydım zaten, Selinle belli etmemeye çalıştıysam da, Demet'in bana âşık olduğunu hissediyor, ama bunu kendime bile itiraf etmekten korkuyordum.</span></span></p>

    <p><span><span>“Seni gördüğüm ilk anda tutuldum sana ve o andan itibaren çıkmıyorsun bir saniye bile aklımdan...” diyerek heyecanla anlatmaya devam eden Demet’in dudaklarına hızla işaret parmağımı götürerek onu susturdum.</span></span></p>

    <p><span><span>“Biliyorum...” dedim sadece. “Her şeyin farkındayım...”</span></span></p>

    <p>Ve bu kez ben kadehimde kalan şarabın son yudumunu hızla içerek Demet’e yaklaştım ve onun dudaklarına gerçekten şehvetle kocaman bir öpücük kondurdum, ardından da hızla sevişmeye başladık. Çok geçmeden mumları ve hazza odaklanmış dakikaları arkadaki yatak odasına taşıyarak korkusuzca gecenin üstüne üstüne yürüdük. Her ikimiz de oldukça rahattık, hiçbir şey düşünmüyorduk ve oldukça sıradan, alelade sevgi sözcükleri, savruk birer yalan olup durmadan dökülüyordu bedenlerimizi birbirinin önüne sunduğumuz o yatağa. O basit 'Seni seviyorum...'lar şehvetli inlemelere karışırken Demet’in şarap kırmızısı dudaklarında bir derviş sabrıyla yüzmilyonlarca yıldır karşılaşmayı beklediğim Deniz’in tüm mahremiyeti ile adım adım tanışıyor gibi hissettim kendimi.</p>

    <p>Önce Demet’in ufak ama dipdiri göğüsleri serildi gözlerimin önüne, sonra güzel bacakları ve sonunda titrek bir heyecanla dokunan parmak uçlarım çırılçıplak bıraktı Demet’in vücudunu. Durmadan öptüm onu, tüm askerlerin öldüğü bir savaştan ağır yaralı olarak tek başına dönmüş bir askerin yıllardır görmediği karısını öptüğü gibi öptüm kana kana. Durmadan okşadı parmak uçlarım Demet’in diri ve taptaze güzelliğini ve Deniz, adım adım şeytani bir cinsel obje olup süzüldü Demet’in ojeli tırnaklarından avuç içlerime. Her ikimiz de hiçbir şey söylemedik, hiçbir şey düşünemedik, o gökyüzünü şehvetle boydan boya sarıya boyadığımız gecede susmuştu dudaklarımız, çünkü eğer bedenler konuşuyorsa yoktu hiçbir hükmü kelimelerin.</p>

    <p>Demet, hayatında hiç yaşamadığı kadar mutluydu o gece, onu kırk yıldır tanıyormuş gibi sevişiyordum o gece. Bedenine kocaman bir çöle define saklar gibi saklanmış tüm zayıf noktalarını elimle koymuş gibi buluyordum ve şehvetli parmakuçlarımın her dokunuşu ayrı bir yangın çıkartıyordu Demet’in bakire bedeninde. Her dokunuşumda biraz daha geçiyordu kendisinden ve biraz daha aşık oluyordu bana. Bedensel, bayağı bir zevk uğruna çekinmeden ağzına aldığı <span class="yatik">aşk</span> kelimesinin kutsallığına her an biraz daha darbe indirerek, <span class="yatik">'Aşıkoldum... '</span> sanıyordu. Bilmiyordu Demet aşkı, aşk onun için kaliteli bir kırmızı şarabın ardından etkileyici bir erkeğin değmesiydi güzel dudaklarına, bedenini atmaktı bir erkeğin önüne, bir köpeğe et atar gibi!</p>

    <p>Bilmiyordu Demet ne aşkı ne de Deniz’i! Başka bir kızın dublörlüğünü yaptığı bu çift kişilik yatakta başrol oynadığını sanıyordu hâlâ. En yakın arkadaşlarından birisi olan Selin’in kocasını <span class="yatik">baştan çıkarıp</span> sahip olduğunu sanarak her an biraz daha kamçılıyordu içindeki iktidar hırsını. Bir şişe şarabın yanına güzel bedenini meze yapıp sunarak <span class="yatik">tavladığını sanıyordu</span> beni, oysa ben onun aklını başından almıştım ve o hâlâ kendisini güçlü zannediyordu. Üç saat içerisinde dört kez arka arkaya boşaltmıştım onu ve o her boşalmanın ardından <span class="yatik">sahip olduğunu sandığı</span> bana daha da büyük bir şehvetle âşık olarak teslim etmişti ruhunun her köşesini. Çünkü <span class="yatik">aşk</span> ne zaman kurdukları bir cümlede özne olarak geçse Demet ve Demet gibilerinin ağızlarından aç köpeklerin ağızlarından akan salyalar gibi akar şehvet. Aşk şehvetli bir sevişmedir onlar için; bedenlerini satılığa çıkarttıkları bu açık arttırmada kim daha fazla tatmin ederse ona <span class="yatik">âşık olur</span> Demet gibiler.</p>

    <p>Biliyordum altımda yatan bu güzel kızın Deniz olmadığını, hem de çok iyi biliyordum, ama Deniz sanıyordum onu, Deniz’e dokunur gibi dokunuyordu ona parmakuçlarım, Deniz’i öper gibi öpüyordu onu durmadan titreyen dudaklarım; bu yüzden bir tanrıçaya tapar gibi sevişiyordum onunla ve Demet sırf bu yüzden bu kadar çok zevk alıyordu bu sevişmeden. Bir tanrıçaya âşık şairler tanrıçalarının zevk almasından başka hiçbir şeyi düşünmezler, adeta bir köle olup tanrıçalarını mutlu etmek için çırpınırlar. Demet, sırf bu yüzden, dişiliğinin farkına ilk kez o gece varmıştı. Bilemezdi ki ben nasıl sevmiştim Deniz’i, bilemezdi ki Deniz’e birazcık bile benzeyen biri için bile her şeyimi feda edebileceğimi! Bilemezdi Demet, bilemezdi aşkın ne olduğunu, genç şairleri her gece eter kokan bir mendille nasıl boğduğunu, onları sessizce yaklaşan bir deprem gibi nasıl korkuttuğunu!</p>

    <p>Tan ağarırken tüm İstanbul’un üzerinde sevişmemize son verip birer sigara yaktık. Demet hayatının en güzel gecesini yaşamıştı ve deliler gibi âşık olmuştu bana. Sanki yıllardır beraberdik, sanki Demet benimle birlikte doğmuştu! Şuh bir hareketle çırılçıplak bedenini bedenime dolayan Demet, sigarasından zevkle bir nefes alıp dumanı yüzüme doğru üfledi.</p>

    <p>“Muhteşem bir erkekmişsin... ” dedi.</p>

    <p>“Öyleyim…” diyerek yanıt verdim gülümseyerek. Demet yavaş yavaş alışmaya başlamıştı kendimden emin tavırlarıma, bu yüzden bu oldukça küstah cevap daha öncekiler gibi acıtmadı canını.</p>

    <p>Ve bir yorgan gibi hızla çekilirken üzerimizden gecenin karanlığı, yaptığımdan çoktan pişman olmaya başlamıştım bile. İstesem de gülümseyemiyordum bu yüzden, Demet’in bakışlarıyla karşılaşmamak için gözlerimi camdan yeni yeni sızmaya başlayan gün ışığına doğru çevirip sigaramdan derin bir nefes aldım.</p>

    <p>“Peki, Selin? Selin ne olacak? ” diye sordum, boşluğa!</p>

    <p>Alev almış bir meteor gibi aniden düştü bu soru yattığımız yatağın ortasına, saatlerdir zevkle gülümseyen suratını bir anda astı Demet!</p>

    <p>“Bize ne Selin’den? ” diyerek yanıtladı beni, sesini biraz daha sinirli bir şekle soktu ve tekrarladı sorusunu. “Bize ne Selin’den? ”</p>

    <p>Uzaklara diktiğim bakışlarımı yavaşça Demet’e çevirerek, “O bunu hak etmedi... ” dedim büyük bir suçluluk duygusuyla kıvranarak. “Hem de hiç hak etmedi!”. İyice canı sıkılan Demet, kendisinden emin bir hareketle bana biraz daha yaklaşıp göğsüme sarıldı, boynumu elleriyle kendisine doğru çevirip gözlerimin içine baktı.</p>

    <p>“Selin yok artık! ” dedi, bir padişah karısı gibi emreden bir sesle. “Artık biz varız sevgilim!”</p>

    <p>Bu sözlere oldukça sinirlenerek boynumu tutan Demet’in bileğinden tutup kolunu hızla aşağıya attım ve kızgın bir sesle, “Bunu da nerden çıkardın? ” dedim. “Ben böyle bir şey söylemedim, söylemem de! ”</p>

    <p>Fethettiğini sanarak herkese düğün dernek kurdurduğu ülkenin aniden bağımsızlığını ilan etmesine fena halde bozuldu Demet, kendisini kullanılmış hissetti. Kullananın kendisi olduğunu unutarak sömürü silahını benim üzerime doğrulttu.</p>

    <p>“Bir gecelik miydi? ” diye sordu sinirle karışık bir aldatılmışlık hissiyle ve ilk kez o an anladı Selin’in benim için ne kadar önemli olduğunu!</p>

    <p>Yüzüm giderek daha da bozuldu, ne diyeceğimi bilemedim, Demet’i üzmek istemiyordum, çünkü Deniz’e çok benziyordu ve bana çok güzel bir gece yaşatmıştı. Onun yanındayken Deniz’in yanındaymış gibi hissediyordum kendimi, öyle hissetmek istediğim için böyle davrandığımı bile bile, Deniz sanıyordum onu. Ama Selin? Nasıl söylerdim ona bunu? Nasıl açıklardım? Biraz daha zaman kazanmak için, “Öyle demek istemedim... ” diyerek sert bir sesle yanıtladım merakla cevap bekleyen Demet’i.</p>

    <p>“Ama şunu bil ki, Selin hayatımdan gitmeyecek, hiç gitmedi. Sen istesem de gitmez, çünkü o gerçekten âşık bana! ”</p>

    <p>“Biliyorum... ” diye yanıtladı Demet, sıkılgan ve utanmış bir sesle. “Sana ne kadar âşık olduğunu biliyorum... ”</p>

    <p>Çaresizdik her ikimiz de! Demet, çok iyi biliyordu Selin’in bana ne kadar âşık olduğunu, daha beni tanımadan Selin’den öğrenmişti hakkımdaki her şeyi. Çaresizdik! Bulaştığımız bu yasak şehvet oyunu sabaha karşı, gayri meşru bir ihanet armağan etmişti her ikimize de.</p>

    <p>“Olmaz! ” dedim, iyice kötüleşen sesimle, “Selin bunu asla duymamalı! ”</p>

    <p>Bir anda hızla dönerek yanımda ağlayacak gibi duran Demet’in çıplak omuzlarından tutup yüzüne yaklaştım, birkaç dakika önceki büyük şehvetle öptüm onu, sonra hızla ve bir şeylerden kaçıyormuş gibi büyük bir panikle aralayıverdim dudaklarımı.</p>

    <p>“Gördün mü sevgilim? ” diye sordum, “Dudaklarımdan bir ırmak olup dudaklarına akan ruhumu gördün mü? ”</p>

    <p>Demet’in yüzündeki zehirli hüzün tatlı bir tebessüme dönüştü bunları duyunca.</p>

    <p>“Evet! ” dedi heyecanla!</p>

    <p>“Öyleyse, ” dedim, ellerimi boynundan yavaşça göğüslerine doğru kaydırarak, “aramızdaki herşeyin, sen birazdan buradan gidince de sürmesini istiyorsun... ” Biraz önceki heyecanın aynısıyla aynı şekilde cevap verdi Demet bu soruya da.</p>

    <p>“Evet, sevgilim! ”</p>

    <p>Tekrar başımı yukarı kaldırıp Demet’in dudaklarına yaklaştım, ve fısıldar gibi bir sesle, “O zaman aramızdaki her şey, sadece ikimizin arasında kalmalı! ” dedim.</p>

    <p>“Selin duyarsa seni tanımam! Öldürürüm seni, içimdeki <span class="yatik">ölü tanrıçalar mezarlığına</span> kendi ellerimle gömerim, evet her gece hüzünle dua okurum belki başında, pişmanlıktan deliririm, ama senden öncekilerin tümüne yaptığım gibi, gömerim seni de kalbimdeki mezarlığa! ”</p>

    <p>“Yapabilir misin bunu gerçekten? ” diye sordu.</p>

    <p>“Evet! ” diye yanıtladım, kararlı bir sesle, “Bunu Selin öğrenirse yaşayamazsın hayatımda! Şimdi ver kararını! Ya kabullen Selin’le aramdakileri ve benimle dipsiz bir kuyu olan aşkın içine atla ya da burada hemen şimdi bitsin, hiç başlamadan bitsin! Unutalım her şeyi! ”</p>

    <p>Bunları sessizce dinleyen Demet, sinirlense de, kadınlık gururu metresliği kaldıramasa da, yenik düştü sözlerimin büyüsüne ve sadece öpülmeyi bekleyen dudaklarıma sokuldu.</p>

    <p>“Sana âşığım... ” dedi, “Başka bir kadını bile kabullenirim, yanında bir saniye daha kalabilmek için! ”</p>

    <p>Sevinerek Demet’in dudaklarını güzel bir öpücükle ödüllendirdim.</p>

    <p>“Ama, unutma sevgilim! ” dedim. 'Sevgilim! ' kelimesi ne kadar da basite indirgenmişti dudaklarımda, bunu düşünüp kendimden utandım. “Selin asla gitmeyecek, eğer beni elegeçirip Selin’i hayatımdan kovabileceğini sanıyorsan büyük bir yanılgı içerisindesin; senden önceki hiç kimse başaramadı bunu, sen de başaramayacaksın! O benim eşim, sen ancak metresim olacaksın! O bana herkesin yanında ‘Sevgilim! ’ diyerek sarılabilir, sen yapamayacaksın! Gizli saklı yaşayacaksın benimle bu aşkı ve beni tanıdıkça benden asla vazgeçemeyeceksin, daha öncekilerin hiçbiri vazgeçemedi! ”</p>

    <p>Hüzünle bakarak sessizce dinliyordu Demet bunları.</p>

    <p>“Gerçekse aşkın, ” dedim, ellerimle saçlarını okşayarak, <span class="yatik">“poligami</span> denen bu oyunun içerisine kendi gönül rızanla katılacaksın ve Selin bunu asla öğrenmeyecek! Anlarsa inkâr edeceksin, belki uzun süre uzak kalacaksın benden, hasretimle cebelleşeceksin! Selin beni öpecek, sevişeceğim onunla, sen uzak bir yerde hasret çekeceksin! Bunların hepsi önüne çıkacak! Eğer kaldıramayacaksan var git! Yolun açık olsun!</p>

    <p>Dün gece seni buraya çağıran da ben değildim, seni kovacak olan da ben olmayacağım! Ben terk etmem sevgililerimi, <span class="yatik">terk etmek korkaklıktır!</span>Terkedeceğim sevgilimi öldürür, içime gömerim, geri dönüşü yoktur! Gönül sarayımdan çıkan hiçbir şey bir daha geri dönemez! Çünkü böyle buyurur asaletimin töresi! ” <a href="../Text/Section0006.htm#n63" id="n63d"><sup>[63]</sup></a></p>

    <p>Sessizce bunları da dinledikten sonra, Demet, kendisinden gayet emin bir şekilde gülümsedi.</p>

    <p>“Her şeye razıyım, sevgilim! ” dedi.</p>

    <p>Benim yanımda olmak başka bir şeydi, çok iyi anlamıştı Demet bunu dün gece; benimle olmak bulutlardan değil, uzaydan bakmak gibiydi Dünya’ya! Ve uzaydan bakınca Çin Seddi değil, yalnızca aşk gözüküyordu Dünya’dan! Her şeye hazırdı, hazır olduğuna inanmak istiyordu. Biliyordu benden bunları duyacağını, buraya gelmek istememesinin tek nedeni de buydu, yine de hazırlıksız yakalanmıştı Eros denen lanet olasıca canavara! Üzerimde farklı bir büyü vardı, o büyü ki günlerdir uyku sokmamıştı Demet’in güzel gözlerine! Hazırdı her şeye! Daha düne kadar iyi bir arkadaş saydığı Selin’e kumalık yapmaya hazırdı! Ben onu gömene kadar gitmeyecekti, öyle söz vermişti içindeki fahişeye! Alelade bir şehvet uğruna bulaşıyordu benimle <span class="yatik">poligami</span> denen bu yasak oyuna! Yıkıyordu tüm tabularını ve bir totem gibi yükseltiyordu gözünde ulaşılmazlığımı!</p>

    <p>Kısa süren bir sessizliğin ardından dudaklarıma sokulup beni yatağa devirerek üzerime çıktı, “Seni seviyorum... ” dedi oldukça yüksek bir sesle. “Duysun bütün İstanbul, seni seviyorum! ”</p>

    <p>Duydu; duydu İstanbul bu yalanı! Duydu ve secde edip yüce Rabbinden sağır olmayı diledi, artık hiçbir şey duymamayı! Çünkü bu kadar kirletmemişti daha hiçbir fahişe 'Seni seviyorum... ' sözünü, yüzyıllardır hiç bu kadar aşağılık bir yalana şahit tutulmamıştı İstanbul! Duydu İstanbul, duydu Demet’in dudaklarından fışkıran yalanı ve üzerindeki tüm insanlar yeni bir güne uyanırken tıkadı büyük bir nefretle kulaklarını!</p>

    <p>Yavaşça üzerimdeki Demet’ in dudaklarından kurtularak bu kez ben onu yatağa devirip üzerine çıktım, sevgiyle baktım gözlerinin içine; hâlâ Deniz’e benziyordu.</p>

    <p>“Bir sorun daha var... ” dedim sıkkın bir sesle yüzümü buruşturarak.</p>

    <p>“Nedir, sevgilim? ” diye sordu.</p>

    <p>“Ben, evden çıkmam! ” dedim. “Çıkamam evden, bunu sana söylemiştim, bunu biliyordun! Bu yüzden beni suçlama hiçbir zaman! Ben evden çıkmam! ”</p>

    <p>Somurtarak, “Biliyorum ve ben de ençok bundan korkuyorum, sevgilim... ” diyerek yanıtladı Demet, güzel dudaklarını bükerek çirkinleştirdi. “Ama Selin sürekli burada, nasıl görüşeceğiz o zaman seninle? ” diye sordu.</p>

    <p>“Sen onu bana bırak... ” dedim tekrar gülümsemeye çalışarak ve parmağımı Demet’in büktüğü dudağına sürerek bir çocukla oynar gibi oynadım onunla, sonra hızla üzerinden kalkarak banyoya doğru ilerlerken tekrar Demet’e döndüm.</p>

    <p>“Ben bir duş alacağım... ” dedim. “Sen de neden çay yapmıyorsun? ”</p>

    <p>Buna oldukça bozulan Demet, “Ben kraliçeyim, ” diye cevap verdi şakayla karışık yüzünü buruşturarak. “Hizmetçin gelsin, ikimize de çay yapsın... ”</p>

    <p>Muzır bir şekilde sırıtarak, “Şimdilik kraliçe değilsin ve çayı yapsan iyi olur, yoksa çayı hızlı demleyen başka biri yanımda senden daha uzun bir süre durabilir... ” diyerek yanıtladım bunu ve Demet’in bu cevap karşısında daha da bozulan yüzüne hiç aldırmadan banyoya girdim. Ilık suyla kısa süren bir duş alıp banyodan çıktığımda Demet giyinerek yataktan çıkmış ve mutfağa girmişti. Saat daha sabahın altı buçuğuydu ve her ikimiz de hem oldukça yorgun hem de uykusuzduk. Mutfakta sinirli bir şekilde çay kavanozunun yerini arayan Demet’e arkadan yaklaşarak boynuna bir öpücük kondurdum ve kavanozun yerini gösterdim.</p>

    <p>“Öğrenseniz iyi olur hanımefendi... ” dedim. “Selin beni en çok hamaratlığı ile tavlamıştır! ”</p>

    <p>Gülümsemeye çalışsa da gülümseyemedi Demet. “Bari bugünlük onun adını ağzına alma! ” diyerek sertçe çıkıştı, çayı demlerken. “Dayanamıyorum çünkü! ”</p>

    <p>Neşeli bir şekilde sırıtarak, “Daha yeni başlıyoruz sevgilim! ” diyerek yanıtladım bu sitemi. “Daha yeni başlıyoruz!... ”</p>

    <p>Evdeki hesap çarşıya uymamıştı; ben gerçekten toz kondurmuyordum Selin’e, beni öyle kötü bir yerimden vurmalıydı ki</p>

    <p>Demet, şimdi kendi canı nasıl yanıyorsa benim de canım yanmalıydı. Bunu düşünecek kadar acımasız bir kızdı!</p>

    <p>“Peki” dedi, çayı demleyip, yanımdaki sandalyeye otururken, “madem bu kadar âşıksın Selin’e, neden aldatıyorsun onu güzel bir metresle? ”</p>

    <p>Zaten en çok bu soruyu duymaktan korkuyordum, heyecanlandığımı belli etmemeye çalışarak, “Çünkü, ” diye yanıtladım, “böyle olmasını istiyorum! ” Bu cevabın Demet’i tatmin etmeyeceğini biliyordum ama, ona şimdilik bir de Deniz’den bahsetmenin gereksiz olacağını düşündüm ve bu cevapla yetindim.</p>

    <p style="text-align: center;"><b>*</b></p>

    <p style="text-align: center;"><b>* *</b></p>

    <p>Güzel ve neşeli bir kahvaltının ardından Demet, giderek daha fazla yakınlaştı bana. Elinde olsa buradan hiç gitmezdi ama Selin’in birazdan buraya gelme ihtimalinin yüksekliği nedeniyle büyük bir acıyı içine gömerek evden gitmek zorunda kaldı.</p>

    <p>Demet’in gidişinin ardından yatak odasına geçerek yorgun ve uykusuz bedenimi yatağın üstüne atıp uyumaya çalıştım. Ama bu o kadar da kolay görünmüyordu, bir yandan Deniz’le geçirilmiş kadar güzel bir gecenin zevki, diğer yandan Selin’e karşı işlemiş olduğum büyük suç, rahat bırakmıyordu beni. Öte yandan da Demet’e karşı bir şeyler hissetmeye başladığımı gördüm. Demet’le gerçekten Deniz’e benzediği için mi başlamıştım bu iğrenç oyuna, yoksa Demet’in gerçekten göz alıcı güzelliği mi etkilemişti beni? Buna karar veremiyordum, sanki her iki nedenden de büyük birer dilim vardı bu ihanet denen acı pastanın içinde. Bunları düşünerek bedenimi uykuya, ruhumu ise bir işkencehaneye emanet bıraktım!</p>

    <h1 class="yatik" id="sigil_toc_id_20">Narkoz Gibi Bir <span xml:lang="EN-US" xmlns:xml="http://www.w3.org/XML/1998/namespace">İ</span>hanet</h1>

    <p style="text-align: right;">Demet ’e</p>

    <p style="text-align: right;"><br /></p>

    <p style="text-align: right;"><br /></p>

    <p>Kırmızı şarap değil narkoz gibi bir sevda damlıyor şeffaf bir şarap kadehi olmuş dudaklarından! Ve narkoz gibi bir ihanet sunuyorsun bu gece bana... “10’a kadar say sevgilim” diyorsun; derin derin nefes al... ” <a href="../Text/Section0006.htm#n64" id="n64d"><sup>[64]</sup></a></p>

    <p class="yatik"><b>bir:</b></p>

    <p>Yeni bir metresle eski bir aşka başlar gibi uyanıyorum artık her sabah ve duman duman gözlerimin önünden acı dolu bir karmaşa akıp gidiyor... Gözlerimden fışkıran hiddet ve öfke sanki bir katile saplanan pis bakışlar gibi saplanıyor içime!</p>

    <p class="yatik"><b>iki:</b></p>

    <p>Tek sıra dizilmiş de Eros’un pegasuslara binmiş süvarileri, uçlarına gözyaşından barutlar sürülmüş kan okları atar âşıkların gözbebeklerine...</p>

    <p>Sokaklarda cirit atan huzursuzluk aşıkların avuçlarını kör bir jilet gibi kesmekte... İlikleri inim inim titreten gecenin matemi kimbilir daha kaç intihara gebe?</p>

    <p>Haykırıyorum gece gece kudurmuş varlığına! Bırak bari İstanbul tanık olsun damarlarıma zerk ettiğin ıstıraba!</p>

    <p><i><b>Üç:</b></i></p>

    <p>Bak, şu acının her açısını derece derece tavaf etmiş avuçlarıma bak! Şu hasretten tenime silinmez mürekkeplerle kazman kedere bak! Şimdi hangi âlim yapar suskunluğumun tabirini?!</p>

    <p>Gözbebeklerimden tebdili kıyafet<a href="../Text/Section0006.htm#n65" id="n65d"><sup>[65]</sup></a> dolaşan bir kıyamet olup süzülen şu mısralar, hangi kavmin günahıdır? Hangi cesur peygamber üstlenir uyarmayı artık sesimde cirit atan kâfir zümreyi?!</p>

    <p class="yatik"><b>dört:</b></p>

    <p>Avuçlarımdaki acıya bak! Şimdi ben nereye dökeyim bu acıyı? Hangi okyanusa boşaltsam taşıyabilir bu sancıyı? Hangi yıldız şaşırmaz yörüngesini? Hangi kara delik çekebilir avuçlarımdaki kahrı?! Şimdi ben bu acıyı nereye dökeyim, nereye saçayım gözbebeklerimin hazine arazilerine durmadan gecekondu mahalleleri kuran bu mafyavari kederi?</p>

    <p class="yatik"><b>beş:</b></p>

    <p>Gözlerimden fışkıran renkli dumanların önünde acılar sanki resmi geçit yapıyor... Öyle bir bakıyorsun ki sanki gökyüzünde yeni bir yıldız doğuyor...</p>

    <p>Kime baksam sana benziyor! Öyle kötü bakıyorum ki insanlara kimin yüzüne baksam, beni deli sanıyor!</p>

    <p class="yatik"><b>altı:</b></p>

    <p>Yitirdim yüzünü ilmek ilmek... Önce anılar yitti birer birer sonra da kırık dökük sözcükler... Üç noktalar yitti sonra, yitti gitti, yitirilen uygarlıklar gibi şiirler...</p>

    <p><b>yedi:</b></p>

    <p>Gözbebeklerine çöreklenen yalan sana Havva’dan, Havva’ya Âzâzil’den miras! Bakışlarında gün geçtikçe gayri meşru bir çocuk gibi büyüyor ihanet!</p>

    <p><b>sekiz:</b></p>

    <p>Peri perdeleri ile örtüp yarım bırakılmış şiirlerin üstünü, içimde çıkarttığın tüm yangınları gözbebeklerimde söndürüyorum!</p>

    <p><b>dokuz:</b></p>

    <p>Kiramen Katibin meleklerim bile ilk kez tanık oluyorlar böyle bir çıldırışa! Parçalanıyor her an biraz daha sızlaya sızlaya Cahiliye Devri putları gibi, içime zamansız çöreklenen yalancı tanrıça!</p>

    <p><b>on:</b></p>

    <p>Ve şimdi bir küfür olup sızıveriyor adın dudaklarımdan sokaklara! Sabah erken uyanan insanlar, ilk kez tanık oluyorlar bir şairin intiharına!</p>

    <p>Durma! Biraz daha ölüm ver bana, biraz daha intihar koy meze tabağıma! Yetmiyor kanıma karıştırdığın narkoz bu ihanete katlanmaya...</p>

    <h1 class="yatik" id="sigil_toc_id_21">Yalanlar Arasında Yalınayak</h1>

    <p style="text-align: right;">Yalan söyleyen, bildiğine aykırı konuşan</p>

    <p style="text-align: right;">değildir yalnız, bilmediğine aykırı konuşan</p>

    <p style="text-align: right;">daha çok yalan söyler.</p>

    <p style="text-align: right;"><b>F. Nietzsche</b></p>

    <p style="text-align: right;"><b><br /></b></p>

    <p>Demet’le olan yasak ilişkimin başladığı o gün akşama kadar deliksiz uyudum ve ancak Selin’in gelişi ile uyanabildim. Selin büyük bir özlemle geri geldiğinde, daha kapıyı açar açmaz yüzüne buz gibi bir hava çarptı. Kötü bir şeyler mi oluyordu yoksa? Selin anlayamadı! Yersiz bir kuşku olduğunu düşünerek üstüne gitmemeye çalıştığı bu düşünce, yattığım odaya sevinçle girdiğinde Selin’i yeniden esir aldı.</p>

    <p>Etrafta garip bir koku vardı sanki; kadın kokusu vardı, buram buram ihanet kokuyordu sanki odanın içi! Ama her şeyden çok tanıyordu Selin bu kokuyu! Hem de çok iyi tanıyordu! Demet’in sürekli kullandığı parfüme ne kadar da benziyordu bu koku. Beni uyandırmamaya çalışarak yatağa dokundu, yatağı kokladı. Her yerde bu koku vardı sanki; ihanetin çirkin kokusu! Kabul etmek istemese de bir anda bu derin şüphenin içine düşen Selin, hızla perdeye yöneldi, sinirle camı açtı ve yatağa geri dönerek saçlarımı okşadı, oldukça uzun süredir aralıksız uyuyordum. Selin eve girer girmez uyanmıştım ama yataktan çıkmadan onun gelmesini bekliyordum ve daha bu ilk dokunuşta kalkarak gözlerimi araladım.</p>

    <p>“Hoşgeldin aşkım, ” dedim isteksiz bir sesle.</p>

    <p>Selin içindeki endişeden bana bahsetmek istemiyordu ama o büyük endişe tüm yüzünü ele geçirmişti.</p>

    <p>“Ben bir şeyler hazırlayayım, sen de uyan artık bebeğim... ” diyerek hızla mutfağa yöneldi, yatak odasına hükmeden ihanet kokusu mutfağı baştan aşağıya kaplamıştı. Mutfak masasının üzerinde kahvaltılıklar duruyordu ama masada iki çatal vardı, biri yarısına kadar içilmiş, diğeri ise tümüyle boş iki fincan karşılıklı olarak masanın üzerine bırakılmıştı ve tezgâhın üzerinde kirli iki şarap kadehi ile birlikte duran boş bir şarap şişesi herşeyi ele veriyordu. Sessizce çayı demleyen Selin, o yokken buraya birinin gelmiş olduğundan artık emindi, ama kim gelmiş olabilirdi. Bu evin yerini bilen çok az kişi vardı, zaten senelerdir hiçbir arkadaşımla görüşmüyordum! Biraz daha kokladı mutfağı, bu koku Demet’ in parfümüne ne kadar da benziyordu! O kuşkulu bir şekilde bunları düşünürken ben sessizce mutfağa girdim.</p>

    <p>“Çok özledim aşkım seni... ” deyip suratı asık olan Selin’in dudaklarına ufak bir öpücük kondurdum.</p>

    <p>“Pek sıkılmamışsın sanırım ben burada yokken... ” dedi Selin kinayeli bir sesle.</p>

    <p>Zaten yaşadığım suçluluk nedeniyle Selin’in gözlerine bakamıyordum ve bir şeyler sakladığım her halimden belliydi, ihaneti kanıtlayacak ipuçlarını yok etmeden uyumuş olduğumu unutarak Demet’in Selin’i arayarak herşeyi anlatmış olabileceğini düşündüm, sonra Demet’in verdiği sözleri hatırlayıp böyle bir şey yapamayacağına karar vererek Selin’e söyleyecek güzel bir yalan düşündüm.</p>

    <p>“Seni çok özledim, aşkım! ” dedim, “Gerçekten çok zor birkaç gün geçirdim! ”</p>

    <p>Suratını biraz daha asıp kırılmış ve kızgın bir sesle, “Bana verdiğin tüm sözleri çiğniyorsun! ” diyerek yanıtladı Selin, tezgâhın üzerindeki şarap şişesini eline aldı ve hızla önüme koydu.</p>

    <p>“Umarım bunun gazoz şişesi olduğunu iddia etmeyeceksin! ” diyerek kızgın gözleriyle bana bakmaya devam etti.</p>

    <p>Şarap şişesini gördüğümde bunu nasıl açıklayacağımı bilemedim, Selin’e ilaç içtiğim dönemlerde bir daha içki içmeyeceğime dair söz verdiğimi hatırlayarak yaşadığım büyük suçluluk duygusunu daha da arttırdım.</p>

    <p>“Uzun zamandır ilk kez içtim, aşkım... ” dedim, suç işlemiş bir çocuk gibi, “Söz veriyorum bir daha içmem! ”</p>

    <p>Sinirli bir şekilde sırtını dönerek çayı demleyen Selin, aynı kızgınlıkla yüzünü yeniden bana döndü.</p>

    <p>“Dışarı çıkmıyorsun bildiğim kadarıyla ve ben bu şarap şişesini daha önce bu evde hiç görmemiştim! ” diyerek içki içmemden daha da büyük bir suçtan kuşkulandığını belli etti.</p>

    <p>“Çok bunalmıştım evde, aşkım! Biraz dışarı çıktım ve gezerken bu şarabı gördüm, alarak eve getirdim; hepsi bu! ” diyerek başarısız bir yalan söylemeye çalıştım.</p>

    <p>Selin, herşeyi bilen bir dedektif gibi gülümseyerek süzdü suçluluktan kızaran yüzünü.</p>

    <p>“Çok sevindim aşkım dışarı çıkmana, şarap içmen de önemli değil! Affettim, uzun zamandır içmediğini biliyorum! Bir daha içmezsin, olur biter! Ama gerçekten merak ettiğim başka bir şey var bebeğim, neden iki ayrı kadeh kullandın şarap içerken? ”</p>

    <p>Büyük bir paniğe kapılarak zaman kazanmak için “Çünkü... ” dedim ve ne söyleyeceğimi bilemez halde doğaçlama bir senaryo yazmaya başladım: “Bak aşkım, aslında olay şöyle gelişti! Sonuna kadar dinleyeceğine söz verirsen anlatırım! Ama dinlemeyeceksen hiç başlamayacağım! ”</p>

    <p>Bu olayın ardındaki esrar perdesini artık aralamak isteyen Selin, çayları koydu, öteki odadan sigara paketini getirerek iki sigara yaktı ve birisini bana uzattı.</p>

    <p>Çayımı karıştırırken, “Dün akşam saat dokuz civarıydı galiba... ” diyerek anlatmaya başladım, Selin’in gözlerine bakmaktan şiddetle kaçmıyordum. Gözlerimi görürse yalan söylediğimi hemen anlardı.</p>

    <p>“Kapı çaldı, kapıyı açtım! Bir de ne göreyim?! Deniz! ”</p>

    <p>Selin, gerçekten büyük bir şaşkınlık yaşadı bunu duyunca, parmakları buz kesti sanki, her şey biraz daha ortaya çıkmaya başlamıştı artık. Selin’in ortadan kaybolduğu iki gün boyunca, şizofreni yeniden ele geçirmişti beni ve ben halüsinasyonlar görmeye başlamıştım. Bu şekilde düşünerek beni suçladığı için kendisinden utandı.</p>

    <p>“Peki sonra? Sonra ne oldu bebeğim? ” diyerek inandığını belli ederek beni biraz daha cesaretlendirdi.</p>

    <p>“Ben oldukça şaşırdım ama gelmişti, ne yapsaydım içeri davet etmese miydim?” dedim ve çayımdan bir yudum aldım, “İçeri davet ettim, evde şarap olup olmadığını sordu. Ben olmadığını, içkiyi uzun zaman önce bıraktığımı söyledim. Bekleyebileceğini, şarap alıp gelebileceğimi, çünkü buraya benimle şarap içmeye geldiğini söyledi! Koşa koşa evden çıkıp iki sokak aşağıdaki marketten en iyi şarabı alarak eve geldim. İçerideki odada oturmuş, hâlâ beni bekliyordu. ”</p>

    <p>Selin anlattığım hikâyeyi sessizce dinlerken gözü şarap şişesinin üzerindeki <span class="yatik">"Made in ltaly"</span> ve <span class="yatik">"Product Date: 1985"</span> yazılarına takıldı. İki sokak aşağıdaki küçük markette, 1985 yapımı İtalyan yapımı bir şarap bulunması Selin’i oldukça şaşırttı. Bunu bana o sırada söylemeyi düşündüyse de vazgeçti ve suskunluğunu bozmadı. O sırada yaşadığı her şeyi bana aylar sonra anlatacaktı.</p>

    <p>“Bu bir hayal olamazdı!” diyerek heyecanla anlatmaya devam ettim, “Markete gittim diyorum aşkım, gittim ve şarap alıp geri döndüm! Mutfaktan kadehleri aldım, iki kadeh doldurdum, birini ona verdim, birini ben içtim, sabaha kadar o yalnızca bir kadeh içti, gerisini ben içtim; sürekli konuşuyorduk, ne konuştuğumuzu da hatırlamıyorum, ama konuşuyorduk! Sabaha karşı acıktığını söyledi, bir şeyler hazırladım ve çay falan içtik, sabaha kadar konuştuk, yemin ederim aşkım yalnızca konuştuk, ona hiç dokunmadım, ama o kadar gerçek görünüyordu ki, o kadar gerçek görünüyordu ki! ”</p>

    <p>Bunları duyan Selin’in endişesi ağlamaya başlamamın ardından daha da arttı; bu senaryo hiç de inandırıcı olmasa da inanmıştı Selin, çünkü olabilirdi böyle şeyler, ben çok gerçekçi yaşardım zaten hayallerimi, ama şarap şişesinin burada olmasında ciddi çelişkiler vardı; ben bırak gecenin o saatini, güpegündüz bile sokağa çıkamıyordun, nasıl gidip alabilirdim bu şarabı? İki sokak aşağıdaki o ufak markette içki satılıyor muydu acaba? Şehir dışına çıktığına binbir kez pişman olarak gelip omuzuma sarıldı.</p>

    <p>“Dürüst olduğun için sevindim bebeğim... ” dedi sevgiyle saçlarımı okşayarak, dürüstlükten bahsederek yalan söylediğimi anladığını belli etmeye çalışıyordu, “Peki, ne zaman anladın onun gerçek olmadığını? ”</p>

    <p>Acıyla saçlarımı geriye doğru atarak, “Bu, gerçekten çok garip aşkım, yemin ederim ki gerçek gibiydi; şarap içiyor, konuşuyor, müzik setinde çalan şarkıyı değiştiriyor ve benimle kahvaltı ediyordu. Gerçek gibiydi! Ama kahvaltının ortasında bir anda, sabun köpüğü gibi kayboldu gitti! Nasıl oldu!? Ne oldu?! Hiçbir şey anlayamadım! Yüzümü yıkadım, sakinleşemedim! Gidip bir duş aldım kendime gelmek için, ardından biraz sakinleşip oturma odasına girdim, belki de orada bulabilirim onu diye; masanın üzerinde iki kadeh vardı, biri benim kadehimdi, diğeri Deniz’in. Benim kadehim boştu ve Deniz’in sonuna kadar içtiğine emin olduğum diğer kadeh ağzına kadar doluydu ve ilk doldurduğum andan beri masanın üzerinden hiç kımıldamamış gibi duruyordu. O sinirle tüm kadehi bir anda kafama dikip içtim, biraz da kadehin dolu olduğundan emin olmak istiyordum. Hızla mutfağa geldim, masanın üzerindeki çay fincanlarına baktım, Deniz’in çay içtiğini gördüğüm fincan ağzına kadar doluydu, elime alıp bir yudum içtim ve şeker bile atılmadığını gördüm. Oysa Deniz çayına şeker atmıştı! Çok felaketti aşkım, yemin ederim çok kötü bir hayal kırıklığıydı bu benim için! ”</p>

    <p>Selin, artık yalnızca benden şüphelendiği için değil, aynı zamanda beni yalnız bıraktığı içinde suçluyordu kendisini, yalan söylüyor olduğumu bilse de, gerçekten burada neler olup bittiğini çok ama çok merak etse de anlattığım senaryoya tüm kalbi ile inandığını gösterdi ve bana sarılarak, “Yapma aşkım! ” dedi.</p>

    <p>“Ne olur kendine gel! Yok Deniz! Hani öldürmüştün onu? Hani?! Hani söz vermiştin bana?! Yapma aşkım, yeniden atlama şizofreni denen uçurumdan aşağıya! ”</p>

    <p>“Beni bırakma! ” diyerek yalvaran gözlerle baktım, Selin’in kederli gözlerine, “Beni bırakma aşkım! Yalnız bırakma beni! ” Söylediğim bu yalanlardan dolayı ihanetimi daha da büyüttüğümü düşünsem de, artık geri dönüş yoktu, eğer Selin’e gerçekleri söyleseydim elbette daha fazla üzülecekti. Bu nedenle yalanlara sığındım! Neden yaptığımı bilmeden yapıyordum bunu! Selin’e uzun zamandır yeniden yalan söylemeye başladığım ilk dakikalardı bunlar, aramızdaki büyük aşka heran biraz daha büyük darbeler indiren bu yalanlar daha yeni başlıyordu!</p>

    <p class="kalin" style="text-align: center;">*</p>

    <p class="yatikkalin" style="text-align: center;">* *</p>

    <p>Ne zaman Deniz’in adı geçse aramızdaki konuşmalarda, ardından çok kötü olduğumu bilen Selin, benim için bu kez her zamankinden daha fazla endişelenmiş ve gerçekten çok korkmaya başlamıştı. Tam “Bitti! ” derken, şizofreni yeniden karşımıza dikilmişti! Çaresiz bir şekilde hüznünü içine gömdü ve gülümsedi.</p>

    <p>“Geçecek, bebeğim! ” dedi, gerçekten inanarak söylüyordu bunu. “Geçecek! ”</p>

    <p>Hiçbir cevap veremedim bu büyük özveriye, Selin ne kadar çok seviyordu beni, söylediğim bu savruk ve inanılması gerçekten imkânsız yalanlara bile ne kadar büyük bir sevgiyle inanıyordu, bense başka bir kızla şehvet kokan bir ihanet oyununa oturmuş, tüm mal varlığım olan Selin’i sürmüştüm masanın ortasına! Kimsesinin kazanma şansının olmadığı ihanet denen bu oyunda adeta tek başıma oturmuştum Rus ruletine! Pişmanlıktan kaldırmaya cesaret edemediğim boynumu gittikçe daha da derinleşen bir suçluluk duygusuyla biraz daha eğdim.</p>

    <p>“Bırakma beni! ” dedim, “Bırakma beni! ”</p>

    <p>Selin bırakmazdı ki beni, o beni mutlu etmek için yaratılmış bir melek gibi sadıktı görevine, benim mutluluğum için yakardı tüm Dünya’nın okyanuslarını, tüm yıldızları teker teker toplayıp gökyüzünden gümüş bir tepsi içinde sunardı bana, Selin bırakmazdı ki beni eğer ben itmezsem onu!</p>

    <p style="text-align: center;"><b>*</b></p>

    <p style="text-align: center;"><b>* *</b></p>

    <p>Tüm bunların üzerinden on koca gün daha geçmiş, artık baharın hegemonyasından iyice kendisini sıyıran iklim, sıcak yazın hükümdarlığı altına girmeye başlamıştı. Bu geçen on gün boyunca yine giderek kötüleşmiştim ve Demet’le yaşadığım ilişki de iyice ilerlemişti.</p>

    <p>Herşey çok çabuk yaşanıyordu. Selin üzerimdeki ani değişimi şizofreniye bağlıyor, gecelerdir içini kemiren o lanet olasıca aldatılmışlık hissinden hiç bahsetmiyordu bana. Biliyordu Selin, başka bir kadına dokunuyordu ellerim, çünkü artık ne zaman dokunsam Selin’in vücuduna, tir tir titriyordum suçluluk duygusuyla, öpüyordum onu ama, yalancıktan öpücüklerdi bunlar, Selin kullandığım yeni ilaçların cinsel hayat üzerinde eski ilaçlar kadar etkisi olmadığını da biliyordu, öyleyse neler oluyordu bana, neden bu kadar uzaktım Selin’den? Neden? Bilmiyordu Selin hiçbir şeyi! Çaresizce benim şizofreni içerisine yeniden yuvarlanışımı izliyor ve korkarak olacakları bekliyordu. Artık ben sıcak bir ilgiyle davranmadığım için evde de fazla durmuyordu, bir arkadaşının evinde kalıyordu, ama hemen hemen her gün uğrayıp yarım saat durduktan sonra yüzümdeki kötü ifadeyi görüp hüzünle evden gidiyordu. İstese kalabilirdi ama artık onu istemediğimi düşünmeye başlamıştı ve sessiz bir anlaşmaya susarak imza atmış gibi kendi hayatımla başbaşa bırakmıştı beni. Ama biliyordu, emindi Selin, başka bir kadın kokusu vardı artık ne zaman bu eve gelse, ihanet kokuyordu her yer ve suçluluk duygusuyla boydan boya boyanmıştı tüm duvarlar! Selin büyük bir sabırla herşeyin ortaya çıkacağı o dehşet anını bekliyordu! Her şeyin ama her şeyin farkındaydı, ama o kadar seviyordu ki beni, bu ihaneti bile umursamıyor, yalnızca daha kötü olmamam için dua ediyordu sabahlara kadar!</p>

    <p>Demet de, artık hemen hemen bütün zamanını bu evde geçirir olmuştu; kendisini bana kaptırmış, savruk hayallerimi hiç umursamıyor, adeta yürüyen bir penise bakar gibi bakıyordu bana! Paylaşmaya çalışıyordum içimdeki yangını, ama oldukça tatlıydı Demet’in canı, uzatmıyordu bu nedenle ellerini yüreğimi kavuran alevlere! Şiirlerimi merak ettiğini söyleyerek bu eve girmeyi başaran Demet, okuduğum şiirleri bile dinlemiyordu. Yıllardır süren bir açlık yaşamış gibi, sürekli sevişmek, sevişmek ve sevişmek istiyordu! Sürekli orgazma merdiven dayayıp koşa koşa o merdivenden yukarı çıkmak istiyordu ve benden merdiveni sıkı tutmamı istiyordu. Yukarıya çıktıkça daha da yüksek bir sesle bağırıyordu, “Sakın bırakma merdiveni, daha sıkı tut! Daha sıkı! ” Hiçbir kez olsun, benim de yukarı çıkmak isteyebileceğimi düşünmemişti, bu yüzden hiç tutmamıştı merdiveni Demet; onun için önemli olan yukarıya çıkmaktı! Kendisi yukarıya çıkmışsa partnerinin çıkmasına gerek yoktu!</p>

    <p>Oldukça sıkılmaya başlamış ve Demet’in Deniz’e o kadar da benzemediğine karar vermiştim. Ama bir türlü sıyıramıyordum kendimi bu saçma ilişkiden, Selin de gün geçtikçe benden uzaklaşıyordu! Korkarak başka hiçbir çarem olmadığını düşünerek yalanlara sığınıyordum!</p>

    <p>Selin, büyük bir şans eseri on gündür bu eve hemen hemen her gün gelen Demet’le hiç karşılaşmamıştı. Ama Demet, Selin'le olan dostluk ilişkisini koparmak için elinden gelen her şeyi yapıyordu artık; Selin onu çağırdığında gitmiyor, aradığında konuşmuyor ve bir an önce aramızı açmak için var gücüyle çalışıyordu. Deliler gibi kıskanıyordu çünkü Demet, Selin’i; sahiplendiği bedeni paylaşmak istemiyordu, parmağında oynatmak istiyordu beni, bu eve, bu evdeki her köşeye sahip olmak istiyordu!</p>

    <p>Bu kadar kısa bir sürede iyice çığrından çıkan Demet, aşk sandığı bir hırsla tam beni elde ettiğini düşündüğü sırada her şey mahvoldu! O gün, yine eve gelmiş, oturma odasında benim anlattığım saçma sapan bir şeyleri zorunluluktan dinleyerek bir an önce arkadaki yatak odasına geçmeyi planlarken aniden evin kapısı açıldı. Demet’e yakın otururken, kapının açılış sesiyle hemen karşıdaki koltuğa geçtim, oradan hızla kalkarak Selin’i kapıda karşıladım, Selin suratımdaki korku ve paniğe bir anlam vermeye çalıştığı sırada oturma odasında Demet’le karşılaşarak kafasındaki bütün soru işaretlerini bir anda temizledi! On gündür saklamaya çalıştığım her şeyin cevabı işte bu kızdı!</p>

    <p>Suratından büyük bir nefret boşaltarak, “Merhaba! ” dedi Demet’e. “Hani bugün dışarı çıkamazdın? ”</p>

    <p>Demet ve Selin’in sabah yaşadıkları telefon konuşmasından o sırada habersizdim; hayretle bir Demet’e, bir de sinirli bakışlarla odayı yakıp kavuran Selin’e baktım ve sadece sustum.</p>

    <p>“Ama çıktım! ” diyerek yanıt verdi Demet, “Ve senin buraya geleceğini tahmin ettiğim için buraya geldim! Cenk’le senin gelmeni bekliyorduk! ”</p>

    <p>Selin hiç inandırıcı olmayan bu yalana somurtarak cevap verdi, söyleyecek hiçbir söz gelmiyordu aklına. Demet’in beni baştan çıkardığı belliydi, günlerdir burnuna çarpan o kokuyla bu kez biraz daha yakından yüzleşti! Ardından, Selin’in kötü bakışlarından çekinerek bir an önce gitmeye çalışan Demet, “Fazla kalamayacağım... ” dedi, çantasından birkaç hafta önce bu eve gelip aldığı ders notlarını çıkartarak Selin’e uzattı.</p>

    <p>“Teşekkür ederim, gerçekten çok işe yaradı! Şimdi ben gideyim, siz başbaşa kalın! ” diye ekledi.</p>

    <p>Son kelimeler ağzından dökülürken kıskançlıktan çıldırmış gözleriyle bana bakan Demet’in ne demek istediğini anlamıştı Selin! Onun nasıl bu kadar yüzsüz olabildiğine şaşırdı ve gerçekten delirdiğini belli eden bir sesle, “Sen bilirsin... ” dedi ve onu kapıya kadar uğurladı. Ben oturma odasında sinirle sigara içerken Selin evin dış kapısını hızla açtı.</p>

    <p>“Daha sonra seninle görüşeceğiz Demet! “ dedi, “Önce Cenk’le bir konuşayım da! ”</p>

    <p>Selin’in cinayet işleyecekmiş gibi bakan gözlerine alaycı bir şekilde gülümseyerek karşılık verdi Demet. Beni etkisi altına aldığına o kadar inanıyordu ki!</p>

    <p>“Görüşelim... ” diyerek yanıtladı Selin’i.</p>

    <p>Selin, Demet’in arkasından kapıyı hızla vurarak kapattı ve hızlı adımlarla oturduğum odaya girdi! Selin’in herşeyi anladığını biliyordum ve dahası artık bu ağır suçluluk duygusuyla daha fazla baş edemeyeceğimi düşünmeye başlamıştım.</p>

    <p>“Cenk! ” dedi Selin, her zamankinden çok daha sinirli bir sesle, uzanıp masanın üzerindeki paketten bir sigara aldı ve hırsla yaktı, ardından kanlanmış gözlerini yeniden üzerime dikti.</p>

    <p>“Bu kız buraya ilk kez mi yalnız başına geliyor? ” diye sordu. Bu soruyu sormasını beklediğimi belli eden bir hareketle yavaşça Selin’e sarılarak, “Gel aşkım, ” dedim, “her şeyi anlatacağım... ”</p>

    <p>Hırsla, “Bu kız buraya, ilk kez mi yalnız başına geliyor? ” diye yineledi Selin sorusunu, artık herşeyi açıklamam gerektiğini düşünürken.</p>

    <p>“Hayır! ” dedim. “On ikinci gün bugün! ”</p>

    <p>Kolumu hızla iterek ayağa kalktı, gözlerindeki yaşları saklamaya çalışarak, “Biliyordum! ” diye bağırdı.</p>

    <p>“Her şeyi en başından beri biliyordum! ”</p>

    <p>Bu tepkiye hiç şaşırmadım, kendimi affettirebileceğimi düşünüyordum; eğer her şeyi açıklarsam, Selin beni affedebilirdi ya da zaten büyük bir bataklığa saplanmıştım, oynadığım Rus ruletini kaybetme şansım yüksekti, bu nedenle her şeyi anlatmaya karar verdim. Her şeyi benim ağzımdan duyması Demet’ten duymasından daha iyiydi!</p>

    <p>Boynumu hızla öne eğerek, ”Beni dinlemelisin, aşkım! ” dedim, “Beni dinlemelisin! ”</p>

    <p>Sinirle, artık gözyaşlarını saklamadan, “ ‘Aşkım’, deme bana! ” diye bağırdı, “Nasıl diyebiliyorsun bunu, bu yalanı hâlâ nasıl söyleyebiliyorsun! ”</p>

    <p>Selin’i ne kadar hırpaladığımın ilk kez o an farkına vardım, büyük bir pişmanlıkla boynumu eğerken gözlerim Selin’in alev fışkıran gözlerine çarptı. Yanıma oturmak yerine karşıdaki koltuğa oturdu, saçlarını sinirle arkaya doğru attı.</p>

    <p>“Peki neden? ” diye sordu bağırarak, gözyaşları yanaklarına doğru hızla süzüldü, “Neden? ”</p>

    <p>“Çünkü, ” diye bağırdım, bir ihanetle yüzleşmenin ıstırabıyla, “Deniz! Deniz’e çok benziyor o kız! Demet, evet senin arkadaşın Demet, çok benziyor Deniz’e! Deniz’in yanındaymış gibi hissediyorum kendimi onun yanındayken; bana mutluluk değil, acı veriyor, ama yine de Deniz sanıyorum onu! Deniz olmadığını bile bile sanıyorum, çünkü böyle düşünmeye ihtiyacım var Selin! Senin dışarıda da bir hayatın var! Ama benim yok! Yok hiçbir şeyim! ”</p>

    <p>“Deniz’e mi?! ” diye sordu Selin hayretle. “Ne diyorsun aşkım sen?! Ne alakası var onun Deniz’le? ”</p>

    <p>Derin bir nefes alıp, “Her kız Deniz’e benzer! ” dedim, büyük bir acıyla <span class="yatik">denizden</span> çıkmış bir balık gibi titredi tüm bedenim, halimi gören Selin’in yüreğini parçaladı içinde çırpındığım acı!</p>

    <p>“Her kız Deniz’dir! Onu tanıdığım o lanet olasıca Ekim sabahından beri her kız ama her kız ona benzer! ”</p>

    <p>Hızla oturduğum koltuktan kalktım ve bağırmaya başladım, beni sessizce izlemeye devam etti.</p>

    <p>“Elbette, benziyor Deniz’e! Her kız Deniz’e benzer o lanet olasıca Ekim sabahından beri! Tabi ki, benziyor Demet Deniz’e! Benzemese öpmezdim ki onu, yasak bir ayine mum yakar gibi değmezdi ki dudaklarım dudaklarına. Deniz’de bulamadığım şefkati aradığım gözlerine derinlemesine bakmazdım ki! Oysa o, o ne bilir ki sevmeyi? Sevip tutuşmayı, tutuştukça gözyaşlarınla içindeki alevi harlandırmayı! Ama tabii ki benziyor Deniz’e, yoksa bu kadar değer verir miydim sanıyorsun ona! Ölümden, intihardan kurtulmak için sarıldım var gücümle Deniz denen yalana! Ve onun dublörlüğünü yapan Demet’e hayatıma girmesi için bu yüzden izin verdim! ”</p>

    <p>Söylediğim her sözde bir yandan yaşanan ihanetle yüzleşip diğer yandan kendisini de suçlu hisseden Selin, benim zannettiği gibi zevk sefa içerisinde olmadığımı ve Demet’in de hastalığımın bir yansıması olduğunu çok geçmeden anladı. Gözyaşlarını yavaşça sildi ve bana doğru sokuldu. Kadınlık gururu yine de kabullenemiyordu bu ihaneti.</p>

    <p>“Aşkım, ” dedi sitem dolu ama sevecen bir sesle, “ben korumuyor muyum seni intihardan? Ölümü kovalamıyor muyum gözbebeklerinden?! Yetmiyor muyum sana? Söylesene yetmiyor muyum? ”</p>

    <p>Bu iğrenç soruya cevap vermek o kadar zordu ki benim için, hem dürüst olmak istiyor ve Selin’in bana yetmediğini yüzüne söylemek istiyor, hem de onu biraz daha üzmekten korkarak susuyordum.</p>

    <p>“Hayır! ” diye bağırdım birden fikrimi değiştirerek, “Hayır! Sen farklısın, her şeyimsin, ama yetmiyor, yetmiyor işte! Büyük bir açlık benimkisi, senin suçun değil ki bu, tatmin etmiyor beni hiçbir şey! Neden başladım bu pis oyuna bilmiyorum ama bunun sorumlusu da ben değilim; Demet ve onun aşağılık arzuları! ”</p>

    <p>Söylediğim her kelime birer şarapnel parçası olup saplandı Selin’in sevgiyle bakan gözbebeklerine! Diğer yandan her şeyin sorumlusunun Demet olduğunun daha en başından beri farkındaydı Selin; ben evden çıkmıyordum, Demet buraya gelmese kesinlikle yaşanamazdı bunlar! Böylece Demet, büyük bir günah keçisi ilan edilip aforoz edildi Selin’in düşüncelerinden!</p>

    <p>“Peki, aşkım! ” dedi Selin, sevecen bir sesle, “Seni gerçekten anlıyorum! ”, ensemi okşadı, sonra boynumu elleriyle yukarı kaldırarak yüzümü yüzüne çevirdi.</p>

    <p>“Ama her şeyi anlat bana! Tek bir ayrıntıyı bile saklama! Her şeyi ama her şeyi öğrenmek istiyorum! Söz veriyorum, kızmayacağım sana! Kızsam da içime gömerim, merak etme, alıştım artık! ”</p>

    <p>Yeni bir sigara yakıp her şeyin nasıl başladığını ve nasıl buralara kadar geldiğini dürüstçe anlatmaya başladım. Demet’in şiirleri görme bahanesiyle nasıl buraya geldiğini, ertesi gece elinde bir şişe şarapla gelip nasıl beni baştan çıkarttığını, sabaha kadar nasıl seviştiğimizi, ertesi sabah Selin geldiğinde ona söylediğim Deniz halüsinasyonu yalanlarını, ardından Demet’in bana âşık olduğunu, ona baktıkça hep Deniz’i hatırladığımı, günlerdir sürekli gelip beni bunalım krizlerine hapsettiğini, bedensel zevkleri için masumane duygularımla oynadığını, her şeyi ama her şeyi sık sık ağlayarak ve durmadan sigaraların birini söndürmeden bir diğerini yakarak anlattım. Selin suskun bir şekilde dinledi hepsini! Ve benim bunların hiçbirisinde en ufak bir suçum bile bulunmadığını bir kez daha anladı; suç Demet’indi!</p>

    <p>Kadınlık gururundan artık vazgeçerek bana sıkıca sarıldı ve deliler gibi öpmeye başladı dudaklarımı, güven veren bu öpücükten sonra biraz daha rahatladım.</p>

    <p>“Affedildiğim anlamına mı geliyor bu? ” diye sordum kokarak.</p>

    <p>“Hayır, bebeğim, ” diye yanıtladı Selin gerçekten samimi bir şekilde gülümseyerek. “Bir suç işlemedin ki affedeyim! ”</p>

    <p>Rahatlamış değildim, hazır bu kadar anlatmışken Selin’den bu işi nasıl çözebileceğimi öğrenmeliydim, sıkkın bir şekilde of çekerek arkama yaslandım.</p>

    <p>“Şimdi ne olacak? ” diye sordum.</p>

    <p>Selin de bilmiyordu bu sorunun cevabını, az önceki gibi sıkılarak, “Bilmiyorum! ” dedi.</p>

    <p>“Tabii ki Demet’le bir daha görüşmeyeceksin, ama ben bu acıyı içimden nasıl atarım, sana eskisi gibi nasıl güvenirim, bunu bilmiyorum! ”</p>

    <p>Bu cevaptan hoşnut olmadığımı belirten bir hareketle oturduğum yerden hızla kalktım, mutfağa gidip bir bardak su içtim ve geri döndüm.</p>

    <p>“Ama, ” dedim, “bu konuda Demet’i nasıl ikna edeceğimi gerçekten bilmiyorum!”</p>

    <p>Selin yeniden dudaklarını büküp kızgın bir sesle, “Onu bırakmak istemiyorsun! ” dedi. “Samimi ol! Bari bana yalan söyleme! ”</p>

    <p>Haklıydı, bırakmak istemiyordum Demet’i ve yanlış gelmiyordu bana hem Selin’le hem de Demet’le beraber olma fikri! Öyle bir bölünmüşlük yaşıyordu ki düşüncelerim, iki insanı birden sevebileceğimi bile düşünüyordum. Selin bunu asla kabul etmezdi ama denemeye karar verdim; nasıl olsa uçuruma bir ip germiş, karşıya doğru yürüyordum, düşersem de düşerdim; attığım her adımda uçuruma düşme fikri sanki daha da az korkutuyordu beni.</p>

    <p>“Benden onu bırakmamı isteme! ” dedim aniden. Selin kendisini inanılmaz derecede şaşırtan bu cümleye, “Anlamadım! ” diyerek yanıt verdi, anlamıştı elbette ama, anlamak istemiyordu; ben böyle bir şey söylüyor olamazdım!</p>

    <p>“Onu bırakamam! ” diyerek yanıt verdim şaşkın gözlerle bana bakan Selin’e, “O bir dublör sadece, ucuz ve aşağılık bir alışveriş bu; benden istediklerini veriyorum ona, o da karşılığında Deniz’e benzeyen yüzüyle gülümsüyor bana, Deniz’in saçlarını okşar gibi okşuyorum onun saçlarını, Deniz bir kâbus olup çökmüyor üzerime o hayatıma girdiğinden beri! Deniz özlemimi onun üzerine boşaltıyor, rahatlıyorum sanki! Onda eritiyorum içime sığmayan acıyı! Ona dokundukça eriyor Deniz! Ona sarılıyorum intiharı düşündükçe ve çok iyi biliyorum bana durmadan söylediği yalanları! Beni sevdiğini söylüyor, sevdiği gerçek şey onu yatakta mutlu etmem oysa! Yataktaki o basit zevke değişiyor benim her biri birer şaheser olan şiirlerimi! O ardı arkasına boşalırken benim hiç boşalmıyor oluşumun bile farkına varamıyor, bunu düşünmüyor bile! Beni mutlu edemeyecek kadar zayıf! O beni anlamaktan aciz, zavallı bir yaratık! Tıpkı dublörlüğünü yaptığı Deniz gibi! Bu yüzden Selin, onu bırakmamı isteme benden; bırakamam! Onu bırakmak istemiyorum, bırakırsam Deniz yeniden saldırır aç bir kurt gibi üzerime, bırakırsam çatırdar gözbebeklerim bu zamansız depremde! ”</p>

    <p>Garipti ama Selin gerçekten anlıyordu beni, tüm kadınsal gururundan sıyrılarak sevecen bir tebessümle baktı bana.</p>

    <p>“Sonunda bana döneceğini biliyorsun, bebeğim, ” dedi ve devam etti inanarak söylediği sözlere. “Sonunda bana ait olduğunu biliyorsun! Yalancıktan oyunlar oynamak istiyorsan git oyna, kaparım gözlerimi, tıkarım kulaklarımı, bu oyunlarını da yok sayarım! Çünkü gerçekten sevdim ben seni! Kimsenin kimseyi sevemeyeceği kadar sevdim! İçimdeki Selin’i öldürdüm, senin istediğin Selin oldum ben! Sen mutlu ol diye, benliğimden sıyrılıp sen oldum! Kendi yazdığın o olmayan aşkın senaryosunda başrol oynattığın Deniz’den kıskanmadım mı sanıyorsun seni? Kıskandım. İnan bana bebeğim, yine katlanabilirim! Yeter ki sen bırakma ellerimi, yeter ki birazcık daha mutlu göreyim seni! Ben Demet’e de katlanırım! Çünkü sevgilim, çok iyi biliyorsun, bana aşıksın sen, bana döneceksin! Dokundun bir kez dudaklarıma, kopamazsın! Saçlarımda gezindi ellerin, unutamazsın! Vücudumun tuzu karıştı tüm vücuduna, yok sayamazsın! Her girdiğin çıkmazda karşılayacak seni aşkım, artık benden uzaklaşamazsın! Bu yüzden, var git, aşağılık şehvet oyunları oyna Demet’le! Onun sahteliğini gördükçe bendeki gerçek, seni benim sevgi dolu kollarıma getirecek! Asla bırakmayacağım ben ellerini sen beni itinceye kadar! ”</p>

    <p>Bunları sessizce dinledim, büyük bir şaşkınlıkla, sarıldım Selin’e ve birden hıçkırarak ağlamaya başladım!</p>

    <p>“Benim sevgilim sensin, ” dedim, hıçkırıklarıma karışan sesim bir kez daha âşık etti Selin’i bana, “Ne Deniz denen yalan, ne de Demet denen ucuz fahişe hiçbir şey ifade etmiyor bana! Ben seninim, bu ağlayan gözler senin, bu durmadan haykıran dudaklar, bu her dokunduğu yerde bozuk bir dedektör gibi mutluluğu arayan eller senin! Senden başka hiç kimse sahip olamadı daha bakir ruhuma, senden başka hiç kimse bakmaya cesaret edemedi kocaman dünyama! Ben senin değilim artık, senim! Senin ruhuna boşalttım ruhumda ne varsa, ruhuna katıldım, bir çığ olup çığlık çığlığa yuvarlandım hayatına! Ne Deniz, Ne Demet denen o ucuz fahişe tutabilir mi senin yerini hiç? Ama bırak, beni bölük pörçük etmeye yeminli bu acıyı yaşayarak öldüreyim içimde! Demet ve Deniz, gün gelecek, <span class="yatik">cürüm işlemek amacıyla teşekkül oluşturmak</span> ve bölünmez, bölünmesi teklif dahi edilemez bir bütün olan benliğimi bölmeye teşebbüs suçlarından yargılanıp asılacaklar gönül mahkememde! Ve sen vuracaksın elbette onlar darağacında çırpınırken can alıcı tekmeyi iskemlelerine! ”</p>

    <p>Ardından ağlamayı bırakıp heyecanla beni dinleyen Selin’in dudaklarını öpmeye başladım. Tutup ellerinden onu ayağa kaldırdım ve dudaklarımı dudaklarından bir an bile ayırmadan onu yavaşça yatak odasına doğru götürdüm. Yatağın üzerine yatırıp öpücüklerimi daha da büyük bir ayine çevirdim ve bu ayin çok geçmeden dünyanın en coşkulu sevişmelerinden birisine dönüştü. Saatlerce hiçbir kelime söylemeden seviştik. Bu sevişme ikimize de her şeyi açıklıyordu, sevişirken bedenlerimizden sıyrılıp ruhlarımızı milyonlarca yıldır birbirine kavuşmayı bekleyen iki deli okyanus gibi yeniden birleştiriyorduk. Aşk yeniden ele geçiriyordu ruhlarımızı ve kötü bir şaka gibi sıyrılıyordu üzerimizden ihanetin derin sancısı!</p>

    <p>Affetmişti işte kraliçem bu ihaneti bile; tek istediği benim mutluluğumdu. Herkesin durmadan birbirine söylediği yalancı aşk sözcüklerinden değildi Selin’in dudaklarından dökülenler. Gerçek aşk, işte böyle zor anlarda gösteriyordu kendisini! Selin’in yerinde hangi kadın bir saniye daha dururdu bu cehennemin bir numara küçüğü olan evde? Hangi kadın bir tokat atarak gitmezdi hüzünle durup yalvaran yüzüme? Hangi kadın izin verebilirdi başka bir kadının sevdiği erkeğin koynuna girmesine? Hangi kadın sevdiği erkeğin en yakın arkadaşlarından biriyle sabahlara kadar sevişmesi karşısında sessiz kalıp buna göz yumabilirdi? İstanbul daha böyle bir kadın görmedi! Ne padişah karıları, ne cariyeler, ne sadık kadınlar gelip geçti yüzyıllar boyunca topraklarının üzerinden, o yine de böyle bir kadına rastlamadı!</p>

    <p>Gerçek aşk bu kadar zor dayanıklılık testlerinden geçmeyi başarabilendi zaten, aşk bu acıların çemberinden geçerek alıyordu <span class="yatik">aşk</span> unvanını! Herkesin durmadan birbirine anlattığı sahte aşk masalları böyle bir durumda cinayete kadar götürürdü insanları. Az mı kadın kendisini aldatan eşini, sevgilisini sırf bu yüzden öldürmüştü? Aşkı, <span class="yatik">alelade bir bedeni sahiplenmek</span> sanıyordu artık insanlar, ruhu başka bir ruha akıtmak hiçbiri için cesaret edilebilecek bir şey değildi. Tüm hayatını bir insanı mutlu etmeye adamak, kalkışılacak işlerden değildi! Herkes eline geçirdiği bir bedeni sahiplenip <span class="yatik">aşk</span> diyordu bu barbarlığa! Oysa aşk Selin’in ellerinde bir oya gibi işleniyordu şizofren bakışlarıma! Bedensel bir sahiplenmeden çok farklıydı yaşadığımız. Olsa olsa <span class="yatik">ruhsal bütünleşme</span> denilebilirdi buna, ya da çoğu kişinin dediği gibi: <span class="yatik">delilik!</span></p>

    <p class="yatik" style="text-align: center;">*</p>

    <p class="yatikkalin" style="text-align: center;">* *</p>

    <p>Selin’in anlattığına göre; ertesi gün bütünlemeler için erkenden okula gittiğinde kantinde Demet’le karşılaşacağını elbette çok iyi biliyormuş. Kantindeki bir satranç masasına tek başına oturmuş keyifle sabah kahvesini içerken Selin’in sinirli yüzüyle karşılaşmak Demet’in hiç de hoşuna gitmemiş. Ama Selin izin isteme gereği bile duymadan onun karşısına oturmuş, kahvesini yudumlamaya başlamış bile.</p>

    <p>İlk hamleyi mükemmel bir satranç ustası gibi yaparak piyonlardan birini öne sürmüş ve “Seni dinliyorum... ” demiş Selin, bu eski arkadaşına selam bile vermeden. “Eminim açıklayacak çok fazla şeyin vardır! ”</p>

    <p>Şaşırmış ve anlamamış gibi yapmaya çalışarak gülümseyen Demet, satranca yeni başlamış tüm acemi oyuncuların yaptığı gibi rakibinin öne çıkarttığı ilk taşın aynısını öne çıkarmış.</p>

    <p>“Neden bahsediyorsun Selin sen? ” diye sormuş.</p>

    <p>“Neden bahsettiğimi çok iyi biliyorsun, ” diye yanıt vermiş Selin, ikinci hamlesini yaparak Demet’in atlarından birini yemiş ve eklemiş, “Sevgilim ve aranızdaki son on üç gündür süren ilişkiden tabii ki... ”</p>

    <p>Selin’in söylediği bu sözleri duyunca kahvesini zorlukla dudaklarından çekip üzerine dökmeden masaya koyabilmeyi başaran Demet, boğazına düğümlenen sıcak kahveyi de hızla yutarak daha ikinci hamlede atlarından birini yedirmiş olmanın acemiliğiyle aniden paniğe kapılıvermiş.</p>

    <p>“Demek her şeyi öğrendin! ” demiş.</p>

    <p>Hınzırca gülümseyerek başını sallayan Selin, “Evet, ” diye yanıtlamış, “her şeyi ama her şeyi öğrendim! ”</p>

    <p>Her şeyi anlattığımı öğrenmek Demet’i oldukça şaşırtsa da, şimdilik sevindirici bir sürprizmiş bu onun için; Selin’e her şeyi anlatmamdan sonra Selin’in beni bırakacağından o kadar eminmiş ki, bunu sadece yaşadığımız yasak aşkı büyütmek ve daha rahat yaşamak için yaptığımı bile sanmış!</p>

    <p>Ardından, “Sana her şeyi anlattığına göre onun beni ne kadar sevdiğini de artık biliyorsundur! ” diyerek veziri ile hamle yapmış ve keyifle arkasına yaslanmış. Bunu duyan Selin, aşağılayıcı bir kahkaha atarak öne doğru eğilmiş.</p>

    <p>“O mu seni seviyor, yoksa sen mi onu seviyorsun? ” diye sormuş, ardından da şahı tehdit etmek üzere fillerden birini Demet’in sahasının çok tehlikeli bir bölgesine yönlendirmiş.</p>

    <p>Selin'in usta bir satranççı gibi yaptığı bu hakareti, bir iltifat olarak algılayan Demet keyifle, “İkimiz de birbirimizi seviyoruz! Ve bunu öğrendiğine göre artık sen de aramızdan çekilirsin herhalde, öyle değil mi? ” diye sormuş.</p>

    <p>Selin derin bir nefes alıp, Demet’e şah çekerek muzırca gülümsemiş.</p>

    <p>“Onu da nereden çıkardın? ” diye sormuş. “Aranızdan neden çekileyim ki? ”</p>

    <p>Bu hamle karşısında oldukça şaşıran Demet, son bir senedir tanıdığını sandığı bu kızı aslında hiç tanımadığının ilk kez farkına varmış ve şahı kurtarmak için veziri öne sürdükten sonra, “Onu bırakmayacak mısın? ” diye hayretle sormuş.</p>

    <p>Selin gülümsemesini biraz daha arttırmış ve “Elbette bırakmayacağım, ” demiş, “üçümüz oldukça eğlenceli günler geçireceğiz! Nasıl olsa sana tüm gerçekleri açıkladı; ben onun eşiyim ve sen de metresi! Bir metres için eşimi terk edecek değilim! Metres gidecekse, yolu açık ola! ” Ve veziri yemiş!</p>

    <p>Vezirini kaybedeceğini hesaplayamayarak yaptığı hamleden dolayı hem vezirini kaybeden, hem de şahının konumunu tehlikeye sokan Demet şaşkın gözlerle kendisini aşağılayan Selin’e bakmış ve hızla yaptığı bir hamleyle şahın önünü tümüyle açmış.</p>

    <p>“Ona âşığım Selin, gerçekten âşığım! ” demiş, “Madem öyle, ben de baştan beri kabullendiğim bu metresliği sürdüreceğim! ”</p>

    <p>Demet’in yaptığı bu salakça hamleye kaşlarını kaldırıp gülümseyerek, “Sen bilirsin! ” diye karşılık vermiş Selin, ardından onun kulağına doğru eğilerek bir sır verir gibi fısıltıyla, “Ama dikkat et! ” demiş.</p>

    <p>“Sevgililerini yatakta boşaltamayan acemi metresler çabuk şutlanır! ” dedikten sonra son hamlesini yapıp rakibini mat etmiş olmanın verdiği keyifle gülümseyerek arkasına yaslanıp kollarını birbirine dolamış.</p>

    <p>Demet, son on üç gündür yaşadığımız bunca sevişmeye rağmen benim hiç ama hiç boşalmadığımın ilk kez o anda farkına varmış ve sevişme dakikalarımızı yeniden gözden geçirmiş, düşünmüş, düşünmüş, ama benim birazcık bile mutlu göründüğüm bir tek ana bile rastlayamamış. Demet, bu hazmedilmesi gerçekten zor olan düşünceyi içi yanarak kabul ederken Selin’ in usta bir satranççı olarak oynadığı bu oyunda onu dokuz hamlede mat ettiğinin de farkına varmış!</p>

    <p>Ama son maç bu değildi! Demet eski arkadaşı ve yeni rakibi Selin’i bu oyunun dışına nasıl atabileceğini düşünürken Selin yavaşça masadan kalkmış ve elini ona uzatmış.</p>

    <p>“Sana bol şans! ” demiş, “Daha yolun başındasın! ” Ve hızlı adımlarla oradan uzaklaşmış.</p>

    <p>Demet, Selin’in arkasından hızla dışarı çıkmış ve okulun geniş koridorlarında onu aramaya başlamış. Onu tanıyan birkaç kişi Selin’in bahçede olduğunu söylemiş. Demet gidip bahçede Selin'in sessizce sigara içtiği banka oturmuş.</p>

    <p>“Peki, ” demiş meraklı gözlerle Selin’e bakarak, “hâlâ arkadaş mıyız? ”</p>

    <p>Şaşırtıcı bir acımayla Demet’in yüzüne bakan Selin, başını çevirip uzaklara doğru bakmış ve elindeki sigaradan derin bir nefes çekmiş. “Neden sordun? ”</p>

    <p>Demet kendine olan güvenini biraz daha arttırarak, “Seni kaybetmek istemem Selin, ” demiş, “Cenk hangimizle beraber olmak isterse onunla olsun! ”</p>

    <p>Gözlerindeki acımayı arttırarak sert bir şekilde ona bakan Selin, “Cenk bana âşık! ” demiş.</p>

    <p>“Hep öyleydi ve hep de öyle kalacak! Onu elimden almaya çalışıyorsun, ama ben bunun aynısını sana yapsaydım sen katlanabilir miydin buna? Yani sana âşık olan bir erkeğin evine gecenin bir yarısı mini etekle ve elimde bir şişe kırmızı şarapla gidip onu baştan çıkartsaydım benimle arkadaşlığına devam eder miydin? ”</p>

    <p>Yaptığı ucuzluğun yavaş yavaş farkına varan Demet boynunu eğerek, “Haklısın Selin! ” diye cevap vermiş bu acı dolu siteme, “Ama emin ol, ben de onu gerçekten seviyorum! Bir anda aşık oldum ona ve kendime engel olamadım! Sana git demiyorum onun hayatından, sen de bana git demiyorsun; öyleyse aramızdaki seçimi bırakalım da o yapsın! ”</p>

    <p>Bu sözler karşısında aniden kızına öğüt veren bir anne tavrı takman Selin, hızla dönüp Demet’in omzunu tutmuş, “Şu anda, akıllı karar verecek durumda değil, ” demiş. “Onu çıldırtan şizofreniyle mücadele ediyor, öyle olmasaydı zaten bu ihaneti asla bağışlamazdım; ama ne yaptığını gerçekten bilmiyor! Seni sen olduğun için sevdiğini sanıyorsun, ama o seni Deniz sandığı için o eve girebiliyorsun; bu yüzden okşuyor senin saçlarını! Seni Deniz sanıyor! Ben başka bir kızın sevgilimin koynuna girmesine bile katlanırım, ama sevdiğim adamın beni başka bir kız yerine koyarak öpmesine kesinlikle katlanamam! Anlıyor musun Demet, o seni değil, Deniz’i istiyor! Bunu bana yıllardır söyler o zaten, sürpriz değil benim için! Bu yüzden müdahale etmeyeceğim, Cenk seni hayatımızdan kovuncaya kadar hiç müdahale etmeyeceğim, inanıyorum ki o da en kısa zamanda seni hayatından kovarak bana geri dönecektir. Arkadaşlığımız konusunda ise artık hiç iyi şeyler düşündüğümü söyleyemeyeceğim! ”</p>

    <p>“Peki, Selin, ” demiş Demet somurtarak, “bundan sonra beni o evde gördüğünde şaşırmayacaksın umarım ve eğer bizi yatak odasında yakalarsan kıskanmayacaksın öyle mi? ”</p>

    <p>“Evet, ” diye yanıtlamış Selin acımasızca gülümseyerek, “şaşırmayacağım, doğru, ama kıskanıp kıskanmamak bana kalmış bir şey, ona ancak ben karar veririm. Sen bunu asla hissetmeyeceğini bil, yeter! Ama emin ol ki, ben o evdeyken Cenk seninle ilgilenmez bile! ”</p>

    <p>Demet, giderek bozulan moralini toparlamaya çalışarak gülümsemiş ve “Tamam o zaman! ” demiş, “Zaman her şeyi gösterecek, ama artık ben rahatlıkla gideceğim onun yanma! Seninle bu konuda tartışmayız umarım! ”</p>

    <p>“Hayır! ” diyerek kendinden gayet emin bir şekilde yanıtlamış Selin, “İstediğin zaman gidebilirsin, mutlu olurum; senin yüzündeki Deniz’i görünce mutlu olduğunu söyledi, o mutlu olacaksa oraya gitmende de hiçbir sakınca yok benim için! Ama onu üzdüğünü görürsem sonu çok kötü olur, haberin olsun! ”</p>

    <p>Selin’in aşağılamalarıyla daha fazla muhatap olmamak için yavaşça ayağa kalkan Demet, “Tamam, Selin, ” demiş, “ben yine de arkadaşlığımızı bozmayacağım! Birbirimize ihtiyacımız var! En azından Cenk’i mutlu etmek için... ” demiş ve arkasını dönerek uzaklaşmış!</p>

    <p>Selin Demet’in söylediği yalana hınzırca gülümseyerek karşılık vermiş ve ardından yaşadıklarını gözden geçirmiş, neler yaşadığına inanmak istemiyormuş! Deliler gibi sevdiği adam en yakın arkadaşlarından biriyle metres hayatı yaşıyor ve o, yüzüne gülümseyen bir maske takarak içine gömmek zorunda kalıyormuş bu derin acısını. Bana duyduğu aşk herşeyi ama herşeyi kabullendiriyormuş ona. Demet’in belki de benim Deniz’den kurtulmama yardım edebileceğini düşünüyormuş. Bu büyük ihanetle ancak bu şekilde baş edebiliyormuş çünkü! Eğer Deniz sandığım bu kızın ne kadar basit ve aşağılık olduğunu anlarsam Deniz’den de Demet’ten de vazgeçerek sonsuza dek Selin’e dönebilirmişim. Böyle düşünüyormuş Selin! Çünkü onun tanıdığı Cenk böyle yaparmış. Sonrada cevapsız sorulara gömülüp uzun uzun bakmış boşluğa!</p>

    <p><br /></p>

    <h1 class="yatik" id="sigil_toc_id_22">Sevdiğini Hor Görmemiş Kişi<br />
    Ne Bilir ki Sevmeyi</h1>

    <p style="text-align: right;"><i>Sevdiğini hor görmek zorunda kalmamış kişi</i></p>

    <p style="text-align: right;"><i>ne bilir ki sevmeyi!</i></p>

    <p style="text-align: right;"><b>F. Nietzsche</b></p>

    <p style="text-align: right;"><b><br /></b></p>

    <p>Selin’in yanından ayrılan Demet derse girmek yerine hızla okuldan çıkmış ve hiç zaman kaybetmeden benim yanına gelmişti. Daha yeni uyanmıştım, karmakarışık düşünceler içerisinde içine düştüğüm bu ikilemden nasıl kurtulacağımı düşünürken kapının çaldığını duydum. Demet’in bu kadar erken gelmesine oldukça bozularak, istemeye istemeye gidip kapıyı açtım. Artık kendi evimde bile rahatça düşünemiyordum! Etrafım sarılmıştı!</p>

    <p>“Günaydın sevgilim... ” diyerek gülümseyen Demet, somurtkan yüzüme aldırmadan dudaklarıma yapıştı ve hiçbir şey yaşanmamış gibi neşeyle, “Nasılsın bakalım bugün? ” diye sordu. Daha odaya bile geçmeden, kapının önünde, “Kötüyüm! ” diyerek tek kelimeyle cevap verdim, yüzümü biraz daha somurtarak hızla sırtımı dönüp mutfağa geçtim. Kaynayan demlikten bir fincan çay aldım ve yeniden şaşkın gözlerle bana bakan Demet’e döndüm.</p>

    <p>“Çay ister misin? ” diye sordum.</p>

    <p>“Çay sevmiyorum aslında, ” diye karşılık verdi Demet gülümseyerek, “kahveyi tercih ederim! ”</p>

    <p>Yukarıdaki raftan kahve kavanozunu alırken sert bir şekilde gülümsedim.</p>

    <p>“Selin de sevmezdi, ” diye karşılık verdim, sonra Demet için hazırladığım fincana birkaç kaşık kahve koyarak üzerine su dökerken sert bir sesle, “ama sevdi! ” diye ekledim.</p>

    <p>Bu cevap kocaman bir kaya gibi oturdu Demet’in midesine! “Benim sevdiğim her şeyi seveceksin! Buna mecbursun! ” demek istiyordum resmen.</p>

    <p>'Bu ukala çocuk kendisini ne zannediyor? ' diye düşünerek uzattığım kahve fincanını aldı ve peşim sıra mutfak masasının etrafındaki sandalyelerden birine oturdu, ardından sırf laf olsun diye, “Sinirli görünüyorsun, neyin var sevgilim? ” diye sordu.</p>

    <p>“Dün sen gittikten sonra çok kötü şeyler oldu! ” diyerek yanıtladım soruyu, çayımdan ilk yudumu alırken, “Selin’e aramızda geçen her şeyi anlattım! ”</p>

    <p>Çantasından çıkarttığı paketten sigara alarak yakan ve paketi yeniden çantasına yerleştiren Demet, “Haberim var... ” diyerek gülümserken, ben onun bu bencilliğinden hiç hoşlanmadım. Hiçbir şey söylemeden hızla masadan kalkarak içerideki odadan sigara paketini getirdim ve içinden bir tane alıp yakarken paketi mutfak masasının üzerine bıraktım!</p>

    <p>“Neden benden istemedin, sevgilim? Ne gerek vardı oraya kadar gitmene? ” diye sordu Demet, bunu sırf laf olsun diye sorduğu gözlerini kaçırmasından belliydi.</p>

    <p>“Selin’den hiç istemedim, ama o hep kendisine yakmadan önce bir sigarayı bana yakıp dudaklarıma tutuşturur, bencil değildir! ” diyerek yanıtlandım bu soruyu da.</p>

    <p>Bu lafla biraz daha kırılan Demet, yaptığı hatanın farkına varmakla birlikte, benim sürekli kendisini Selin’le kıyaslamama bozularak yüzünü buruşturdu ama yine de bu konuda şimdilik bir şey söylemekten uzak durdu.</p>

    <p>“Demek Selin’le konuştunuz! ” dedim güzel bir tebessümle alay eder gibi Demet’in yüzüne bakarak. “Sana söylediklerimin aynısını ona da söyledim ve o da tıpkı senin gibi her şeyi kabul etti! Ve bu günah üçgenine dahil oldu! ”</p>

    <p>Şaşırmış bir şekilde yüzüme bakan Demet, “Bunu nasıl başarabildiğine hâlâ inanamıyorum, ama Selin’i ikna etmişsin gördüğüm kadarıyla! ” dedi ve “Bunun tek sevindirici noktası, seninle ilişkimizi artık daha rahat sürdürebilecek olmamız, değil mi sevgilim? ” diye sordu. Başımı sallayarak gülümsedim.</p>

    <p>“Haklısın, bir tek buna yaradı bunun açıklanması! ” dedim. “Tabii, seninle bir ilişkimiz olduğundan söz edilebilirse..." diye ekledim kaşlarımı kaldırarak ve çay fincanını masadan alarak aniden ayağa kalktım.</p>

    <p>“Ben odaya geçiyorum, istersen sen de gel! ” dedim.</p>

    <p>“Elbette, geleceğim! ” diye yanıtladı Demet şaşkın bir şekilde gülümseyerek, “Burada tek başıma ne yapabilirim ki? ”</p>

    <p>Mutfaktan ayrılıp arkamı dönerek koridora çıktığımda, “Belki orgazm olabilirsin! ” diye bağırdım hâlâ mutfaktan çıkmamış olan Demet’e ve oldukça alaycı bir kahkaha atıp. “Genelde yalnız başına yaşıyorsun o duyguyu! ” diye ekledim.</p>

    <p>Yatağa uzanarak yarılamış olduğum çay fincanını yatağın yanındaki sehpanın üzerine bıraktım, ardından hızla yataktan kalkıp cam kenarında duran müzik setini açtım ve yeniden yatağa dönerek uzandım ve yüzümü cama doğru döndüm. Bu sırada Demet, elinde kahve fincanıyla gelmiş, yatak odasının duvarına yaslanmış, ayakta duruyordu. Kızgınlığını belli eden bir bakışla odanın içine bakarak, “Ne demek istiyorsun sen? ” diye sordu. Hınzırca gülümsedim bu soru karşısında.</p>

    <p>“Hiç, ” diye cevap verdim, “hiçbir şey; saçmalıyorum sadece! ”</p>

    <p>Mutfaktan çıkarken söylediğim söz Demet’in büyük bir eziklik yaşamasına neden olmuştu. Hızla elindeki fincanı dudaklarına götürüp içindeki tüm kahveyi sinirle içti ve aynı hızla mutfağa gidip fincanı tezgahın üzerine bırakarak yatak odasına geri döndü.</p>

    <p>Yavaşça yanıma yattı, elleriyle yüzümü okşadı, hiçbir tepki vermedim bu harekete. Ardından ellerini tüm şehvetiyle gezindirdi boynumdan göğsüme doğru, yine hiçbir tepki alamadı. Ardından sessizce duran dudaklarıma yapışıp uzunca bir süre öptü. Ama ben yine bir tepki vermedim, bir cesedi öptüğünü sandı Demet ve bu düşünceyle ürpererek biraz geri çekildi.</p>

    <p>“Sevişmek istemiyor gibi bir halin var! ” dedi alaycı bir sesle.</p>

    <p>“Evet! ” diye yanıtladım hiç duraksamadan, “Şaşırtıcı bir şey mi yoksa sevişmek istememek? ”</p>

    <p>Demet’e sorarsan elbette şaşırtıcıydı; daha bugüne kadar hiçbir erkeğin <span class="yatik">sevişmek istemediğine</span> tanık olmamıştı. Erkeklerin hepsi sevişmeye dünden hazırdı ona göre, hele de karşılarında Demet gibi güzel ve alımlı bir kız varsa! Ama ben resmen aşağılıyordum onu, yerden yere vuruyordum!</p>

    <p>“Peki, neden? ” diye sordu Demet, hüzünle karışık bir şaşkınlıkla. “Neden sevişmek istemiyorsun? Yoksa yeterince güzel görünmüyor muyum bugün? ”</p>

    <p>“Hayır! ” diye yanıtladım, alaycı gülümsememi bir süre Demet’in bedeninde gezdirerek, “Oldukça güzel ve çekicisin, ama sadece seni mutlu eden bir sevişme için yoramam bugün kendimi! Yorgunum! Dün Selin’le muhteşem bir sevişme yaşadım, bırak da tadı damağımda biraz daha kalsın, böylece sevişme kelimesi bana kötü şeyler hatırlatmaz belki seninle beraberken! ”</p>

    <p>'Aman Allah’ım! Bu salak neler söylüyor böyle! Nasıl aşağılayabilir beni? Nasıl yapabilir bunu? Neye güveniyor? Elindeki o kuvvetli koz ne?! ' diye düşünüyordu Demet, hızla yataktan kalkarken. Ardından kafasındaki tüm bu cevapsız sorulardan en zorunu seçip bana yöneltti.</p>

    <p>“Beni neden durmadan aşağılıyorsun? ”</p>

    <p>Demet’in oldukça zor sandığı bu basit soruya pis bir şekilde sırıtarak ve kollarımı birbirine dolayarak hiç beklemeden yanıt verdim.</p>

    <p>“Sevdiğini hor görmemiş kişi ne bilir ki sevmeyi? ” dedim. Adeta Deniz’e söylüyordum bu sözleri, Deniz’i aşağılıyordum dakikalardır, ona acı çektiriyordum, Deniz’e duyduğum o derin ve dipsiz aşk, yavaş yavaş nefrete dönüşüyordu sanki ve bu nefretin ilk prova baskıları Demet’in gözlerine yapılıyordu!</p>

    <p>Demet’in bu aşağılanmış ve çaresizlik içinde kıvranan halini izlemekten oldukça fazla zevk alıyordum, güzel bir kızı aşağılamanın zevkini tatmamış hiçbir insan anlayamazdı bunu. Demet, hiçbir cevap bulamadı bu soruya ve tüm acemi öğrenciler gibi soruyu soruyla yanıtladı.</p>

    <p>“Ne yani? ” diye sordu, “Seni hor mu görmeliyim sevgimi göstermek için? ”</p>

    <p>Kocaman bir kahkahayla karşılık verdim, Demet’in ne kadar salak olduğunu düşündüm, 'Deniz’in kopyası. ' diye düşündüm sonra. 'O da en az bunun kadar salaktı! '</p>

    <p>Ardından uzandığım yatakta doğrularak, “Gel buraya, bebeğim, ” dedim sevecen bir sesle. Demet’in bu yüce felsefeden anlamasını beklemek zaten hataydı, bu yüzden konuyu kapattım. Bu dengesizlik karşısında şaşıran Demet, yavaş adımlarla yatağa yaklaştı. Onu hızla yatağa çektim ve şehvetle öpmeye başladım. Şehvetli öpücüklerimi dudaklarından boynuna doğru kaydırdığım anda, “Az önce seni öperken öldüğünü sandım, ” dedi, “ölmediğini anladım şimdi! ” Ve isterik bir kahkaha attı!</p>

    <p>Birkaç dakika içerisinde büyük bir sevişmenin içerisinde buldu Demet kendisini; ama bu kez kararlıydı, beni de mutlu etmeliydi, o ağır hakaretlerin altında kalamazdı! Bunu beni mutlu etmek için değil, sadece kendisini kanıtlamak için istiyordu. Beni tatmin edebileceğini göstermek için zaman kaybetmeden harekete geçti. Beni yavaşça yuvarlayarak üzerime çıktı.</p>

    <p>“Bu kez senin mutlu olmanı istiyorum önce..." dedi. Bu isteğe gülümseyerek karşılık verdim.</p>

    <p>“Mutlu et öyleyse! ” dedim en ukala tavrımla.</p>

    <p>İçindeki tüm şehveti dilinin ucuna kadar getirip, “Ne yapmamı istersin? ” diye sordu. Bu soruyu onun ağzından duyan her erkek başka hiçbir şey yapmaya gerek kalmadan boşalırdı; o kadar seksi söylemişti bunu! Oysa bu sözler beni sadece heyecanlandırmaya yetti, içimdeki heyecanı bakışlarıma doldurdu.</p>

    <p>“Selin, bu soruyu bana hiç sormadı! ” dedim, “Sadece mutlu etmeyi istemen yeter; o hep böyle yapmıştır! Ama bunu gerçekten istemelisin, o zaman beni nasıl mutlu edeceğini kulaklarına fısıldayacaktır peri kızları! Sadece onları dinle! Onlar ne yapmanı söylüyorlarsa onu yap! ”</p>

    <p>Bu sözler Demet’e cesaret verdi ve bildiği ne kadar <span class="yatik">aşk oyunu</span> varsa hepsini birer birer denemeye başladı! Şaşırtıcı olan, diğer erkeklerin tümünü delirteceğinden şüphe duymadığı bu hareketlerin beni yalnızca alaycı bir şekilde gülümsetmesiydi. Ne biliyorsa yapıyordu Demet, ama bir türlü beni etkilemeyi başaramıyordu! Oysa ben ona dokunur dokunmaz boşalıyordu Demet, ben nereye dokunacağımı çok iyi biliyordum, Demet bunu hatırlayarak iyice ezildi bu ağırlığın altında! Ben, onu tatmin edebiliyordum, hem de fazlasıyla, hem de ona tek bir kelime bile sormadan, ama o beni etkileyemiyordu bile! Bu nasıl bir işti? Nasıl bu kadar vurdumduymaz olabilirdim Demet’in yaptıklarının karşısında? Yoksa güzel değil miydi? Yolda yürürken ona bakmıyor muydu tüm erkekler sanki? Peki, bana ne oluyordu? Demet, bunları düşünerek yavaşça kulağıma doğru eğildi.</p>

    <p>“Seni mutlu edemiyorum, değil mi? ” diye sordu büyük bir hüzünle.</p>

    <p>“Gerçeği mi duymak istiyorsun? ” diye sorarak cevap verdim.</p>

    <p>“Evet, ” diye fısıldadı Demet, “sadece ve sadece gerçeği! ” Yatakta doğrularak, “Evet! ” diye yanıt verdim. “Mutlu değilim! Gerçek bu! ”</p>

    <p>Suratını asarak, “Ama elimden gelen her şeyi yaptım! ” diyerek kendisini savunmaya çalışan Demet’i, “Haklısın, ” diyerek susturdum, hızla <span class="yatik">boxerımı</span> giyerken.</p>

    <p>“Ama senden elinden gelen her şeyi yapmanı istememiştim ki, sadece beni mutlu etmeyi istemen yeterdi; bunu isteseydin bir bakışınla bile beni tatmin edebilirdin, bunun yapılabileceğini bana Selin öğretmişti! ”</p>

    <p>Ardından mutfağa giderek sigara paketini aldım ve bir tane yakarak paketi yatağın üzerine bıraktım, Demet’in büyük bir kıskançlıkla sorduğu, “Yine mi Selin? ” sorusuyla biraz daha keyiflendim.</p>

    <p>“Evet, ” diyerek yanıtladım bunu, keyifle sigaramdan derin bir nefes çekerken gülümseyerek, “yine Selin! ”</p>

    <p>“Beni Selin’ le kıyaslamaktan ne zaman vazgeçeceksin? ” diye sordu.</p>

    <p>Alaycı bir kahkaha atarak, “Hiçbir zaman! ” diye cevap verdim, “Çünkü Selin senin sandığın gibi yalnızca bir sevgili değil benim için, o dünyanın en önemli öğretmenidir, bana yaşamayı öğretmiştir! Ve böyle büyük bir öğretmenden öğrendiklerimi unutmam mümkün değil! ”</p>

    <p>Demet anlamıştı artık Selin’in benim için ne kadar önemli olduğunu ve asla beni ondan kopartamayacağını! Ve bu buruk hüzünle daha fazla yüzleşmemek için hızla giyinip çıktı evden. Ben yine yalnızlığımla baş başa kaldım!</p>
  </div>

  <p><span><br /></span></p>

  <div>
    <h1 class="yatik" id="sigil_toc_id_23">Ayrılık Bana Aşktır Artık</h1>

    <p style="text-align: right;"><i>Unutmak o kadar kolay mı sandın?</i></p>

    <p style="text-align: right;"><i>Ayrılık bana aşktır artık...</i></p>

    <p style="text-align: right;"><b>Murat Çelik</b></p>

    <p style="text-align: right;"><b><br /></b></p>

    <p>Ertesi sabah Selin eve geldiğinde Demet’in burada olacağını düşünüyordu ve bu yüzden hüzünle karışık bir korkuyla açmıştı evin dış kapısını. Ya içeri girdiğinde beni Demet'le sevişirken görürse ne yapardı? Çıldırırdı herhalde, kalp krizi geçirirdi, dayanamazdı bu acıya! Ama izin vermişti bana, içi kanaya kanaya izin vermişti bir kere! Geri dönüşü yoktu! Bunları düşünerek yavaşça açtığı kapıdan sessizce içeriye girdi Selin, kapının açıldığını duyup hızla giderek kapı önünde karşıladım onu ve her zamanki gibi dudakları yerine yanağından öptüm, tıpkı bir arkadaşı öper gibi! Anlamıştı Selin bunun ne anlama geldiğini, daha kapıdan girer girmez anlamıştı! Çünkü o benden bile iyi tanıyordu beni, önsezileri ona herşeyi anlatmıştı, ama o yine de inanmak istemiyordu kendisini daha hiç yanıltmamış olan önsezilerine.</p>

    <p>“Merhaba, ” dedim soğuk bir sesle, “nasılsın güzelim? ”</p>

    <p>“Nasıl olabilirim ki? ” diyerek yanıt verdi zaman kaybetmeden mutfağa girerken, asık suratını gözlerime çevirerek. “Sadece seni merak ettim, iyi olduğunu görmek istedim. ”</p>

    <p>Selin mutfağa girer girmez tezgâhın üzerinde yığılmış fincanlar, bardaklar ve tabaklardan oluşan kocaman bir bulaşıkla karşılaştı. Ben asla bulaşık yıkamazdım, biliyordu Selin bunu, mutfakla hiç ilgim olmazdı; bu yüzden bana kızmayı aklının ucundan bile geçirmezdi. Ama Demet’in bunları bu şekilde bırakıp buradan gitmiş olmasına şaşırarak, bulaşıkları derhal yıkamaya koyuldu.</p>

    <p>Mutfaktaki sandalyelerden birine oturarak, “Ben iyiyim, ” diye yanıt verdim Selin’in sorduğu soruya, “fena sayılmam... ”</p>

    <p>“Sevindim, ” dedi Selin ve sonra alaycı bir gülüşle, “Galiba Demet hanım bulaşık yıkamaktan hoşlanmıyor! ” diye ekledi. Küçük bir kahkaha ile Selin’e katıldığımı belli ettim.</p>

    <p>“Evet, ” dedim, yeni bir sigara yakarken, “bu yüzden yakında kavga ederiz onunla, merak etme! ”</p>

    <p>Demet beni sadece bedeniyle etkilemeye çalışırken, Selin çok daha farklı davranıyor ve bana gerçek bir aile sıcaklığı tattırmaya çalışıyordu. Aralarındaki en önemli fark burada saklıydı. Demet benim sadece bedenimi sahiplenmek isterken, Selin tüm hayatımı sahipleniyordu. Zaten bu yüzden hayatımda bir vazgeçilmez olmayı başarabilmişti!</p>

    <p>“İlaçlarını içiyor musun? ” diye sordu Selin, bana her zaman olduğu gibi. “Aşkım... ” demek istedi ama diyemedi, içinde bir yerlerde düğümlendi bu kelime, bunu söylemeye hakkı olmadığını düşünerek kahroldu.</p>

    <p>“Evet, ” diye karşılık verdim, “ilaçlarla ilgili bir sorunum yok! ” Yavaşça bana dönerek, “Peki, Hakan Bey? ” diye sordu, “Onunla ne zaman görüşmeyi düşünüyorsun? ” Bu sorudan hoşlanmadığımı belli ederek, “Onunla görüşmeyi düşünmüyorum... ” diye yanıtladım. Kızmış gibi yaparak gözlerime bakıp, “Hayır, ” dedi, bir yandan ocaktaki kaynayan çayı demlerken, “iyileşmek için ona ihtiyacın var! ”</p>

    <p>“Tamam, tamam! ” diyerek bu konuda tartışmak istemediğimi gösteren bir hareketle sigaramı söndürdüm, “İlaçlar bitince gitmek zorundayım zaten, ” diye ekledim.</p>

    <p>Bu halim Selin’in yüreğine su serpti; her ne kadar kötüye gidiyor olsam da ilaçlarımı içiyordum, bu yüzden oldukça sevindi, ama gülümseyemedi, benim yanımda sevinmeye bile hakkı olmadığını düşünüyordu artık. Bir çırpıda bulaşıkları yıkayıp o arada yeni bir çay bile demleyen Selin, fincanlara çay doldurarak mutfaktan çıktı.</p>

    <p>“Odaya geçelim istersen! ” dedi, gözlerimle karşılaşmak istemiyor gibi bir hali vardı, çünkü bakışlarımı gördüğünde dayanamıyordu, sarılıp öpmek istiyordu sevgilisini, ama sevgilisi başka birine aitti artık! Bunu kabullenmenin derin sızısıyla hızla geçti oturma odasına. Her zamanki gibi yanıma oturmak yerine bir yabancı gibi karşı koltuğa oturdu ve suskunca çayını içmeye başladı. Şimdi, iki yabancı gibi oturuyorduk yıllardır aşkımızı büyüttüğümüz bu odada.</p>

    <p>“Konuşmak istediğim bazı şeyler var... ” diyerek suskunluğumu bozdum. Gözlerimi Selin’den kaçırıyordum; büyük bir suçluluk duygusuyla titreyen ellerimi de saklamaya çalışıyor olmama rağmen Selin bu titremeleri fark etmiş ve çok üzülmüştü.</p>

    <p>“Biliyorum ne söyleyeceğini, ” diye yanıt verdi Selin dolan gözleriyle. “Demet, değil mi? ”</p>

    <p>Selin’in beni çok iyi anladığını düşündüm bu sırada, daha birkaç hafta önce perdeyi açarak İstanbul’u aşkına şahit tuttuğu günü hatırladı; ne kadar büyük bir sevgiyle sarılmıştı bana, gözlerimi o sarıldığımız yerden bir süre ayıramadım; bu odanın ve bu evin ve ruhumun her köşesine Selin hakimdi. Ama yine de kararlı bir şekilde doğrulup bir sigara daha yaktım.</p>

    <p>“Bak, Selin, ” dedim, “yaptığım saçmalığın farkındayım! Ama sürdüremem artık bu ilişkiyi! ”</p>

    <p>Bunları duymayı bekliyor olmasına rağmen o ana kadar onu terketmeyeceğime tüm kalbiyle inanan Selin, bir anda yıkıldı, hüzünle dolan gözlerinden hırsa boyanmış bir damla yaş süzüldü.</p>

    <p>“Biliyorum, terkedeceksin beni! ” dedi. Sesindeki isyan daha tarihteki hiçbir isyanda duyulmamıştı; o isyan ki İstanbul’un bağrını deldi geçti, büyük bir kararlılıkla doğrulttuğum başımı da bir anda yere eğdi, “Ama ben her şeyi biliyorum! ” dedi ve içinde bir kez daha bana “Aşkım! ” diyememenin ezikliğini hissetti.</p>

    <p>“Sus, kıpırdamasın dudakların! Biliyorum ne söyleyeceğini, ‘Git! ’ diyeceksin, ‘Demet’le baş başa bırak beni! ’ diyeceksin! Bunları duymak istemiyorum, her şeyin farkındayım ben, kullanılmış ve eskiyerek atılmış bir eşya gibi hayatından atılacağımı biliyordum! En başından beri biliyordum! Ama şu ana kadar inandım, ‘O yapmaz bunu! ’ dedim kendime. Bak gözlerime, kaç gündür uyku uyumadım biliyor musun sen? Hasretin, paslı bir hançer olup kaç gecedir kesti bileklerimi, ama sen hangi birini biliyorsun ki? ”</p>

    <p>Selin’in kızaran gözlerinden şiddetle kaçarak, “Tümüyle bitsin demiyorum, ” dedim, “yalnızca bana biraz zaman ver! Sadece birazcık zaman ver! ”</p>

    <p>Hıncı gözlerine giderek daha da fazla yansıyan Selin, sessizce ağlamayı sürdürerek, “Onunla olmak için benden izin istiyorsun! ” diye bağırdı. “Nasıl veririm bu izni! Zaten onunla olmana bile katlanamıyorum! Beni hayatının dışına çıkartmamış olman son günlerde sarıldığım tek teselliydi; şimdi neye sarılırım, kim siler gözyaşlarımı! Sen seni ne kadar sevdiğimi hiç anlamadın! Biliyorum sıkıldın benden, sıkıldın, kabul et bunu artık! Yetmedim, yetemedim sana, kahretsin! Kendimi parçaladım seni mutlu etmek için! ”</p>

    <p>Gözlerine bakmaktan korkarak, “Biliyorum, ” diye kestim Selin’in sözünü, “senin gerçekten bunda hiçbir suçun yok! ”</p>

    <p>Selin hüznüne karışan hıncını bulamaç yapıp gözbebeklerinden yanaklarına doğru akıtırken büyük bir acıyla konuşmaya devam etti.</p>

    <p>“Şimdi sen bana diyorsun ki, ‘Sen git, ben bir şehvet oyunu oynayayım, sonra oyundan sıkılınca sana dönerim! ’ Nasıl kabullenirim bunu! Nasıl peşkeş çekerim seni başka bir kıza? Nasıl yaparım bunu? Söylesene nasıl? ”</p>

    <p>Verecek hiçbir cevap bulamıyordum, ama kararlıydım, içimde kopan kasırgaya aldırmayarak, “Yalnızca biraz zaman istiyorum senden! ” diyerek yerimden kalktım ve Selin’in kızaran yanaklarına doğru uzattım parmaklarımı.</p>

    <p>“Dokunma bana! ” diyerek itti Selin ellerimi. “Dokunma artık! Ne olur, daha fazla acıtma canımı! ”</p>

    <p>İyice kötüleştim ve konuşmayı bir an önce bitirme çabasıyla, “Biliyorsun Selin, ” diyerek sürdürdüm konuşmamı, “biliyorsun yapamayacağım, ama yapamayacağımı görüp öyle dönmek istiyorum sana! Seni daha fazla acıtmak istemediğim için bir süreliğine izin istiyorum senden, sadece kısa bir süre! Emin ol toplayacağım kendimi! Toplayacağım ve ayaklandırıp tüm içimdeki duygulan saf bir sevgiyle geri döneceğim sana! Ama şimdi içimi yıllardır durmadan kemiren Deniz denen yalanı öldürmeliyim, bu yüzden bileyledim Demet’i ve paslı bir bıçak gibi sapladım kalbimin derinliklerine! Anladım artık, aramızda Deniz varken dar bu dünya ikimize! Geri döndüğümde Deniz gerçekten ölmüş olacak ve gerçek aşk işte asıl o zaman ikimizi de kuşatacak! İnan bana! ”</p>

    <p>“Sus! ” diyerek ayağa kalktı Selin, hızla yerden çantasını aldı, “Sus lütfen, bana ümit verme bari, beni sevdiğini söyleme artık, daha fazla öldürme beni! Biliyorum döneceğini ve adım adım öldürüyor beni bu adım gibi bildiğim gerçek! ”</p>

    <p>Sonra hızla kapıya yöneldi ve son bir kez daha kapı önünde hınçla baktı kanlanmış gözlerime.</p>

    <p>“Geri döneceksin! ” dedi, “Ama acaba döndüğünde beni seni beklerken bulabilecek misin? ”</p>

    <p>Ve ardından bakakalan gözlerime aldırmadan kapıyı hızla vurarak çıktı evden. Apartmanın merdivenlerindeki her basamağı yıkayan gözyaşlarıyla hızla apartmandan çıkıp aynı hızla sokaktaki yokuştan aşağıya indi, sahile geldi, bir sigara yakıp Boğaz’a baktı; o doğduğu günden beri âşık olduğu Boğaz’a! Ve büyük bir hüzünle gözlerini gökyüzüne çevirip sordu:</p>

    <p>“Ne yaptım ben? ” Gözlerinden süzülen yaşlar dudaklarının arasındaki sigarayı sırılsıklam ederek söndürdü. “Ne yaptım Allah’ım ben bunu hak etmek için? ”</p>

    <p>Selin, hiçbir şey yapmamıştı bunu hak etmek için; tek hatası şizofreninin nasıl bir oyun olduğunu bilmemesiydi. Usta bir oyuncu gibi davranamamasıydı tek suçu; ben acı çekmek istiyordum ve Selin büyük bir sevgi koyuyordu avuçlarıma! Ben acı çekmek ve acı çekerek büyümek istiyordum, Selin çocuk kalarak tozpembe bir hayat düşlemeyi tercih ediyordu! Bu iki zıt kutup nasıl olurdu da bu kadar âşık olabilirdi birbirine? Bunu hiç kimse bilmiyordu, hiç kimse ama hiç kimse açıklayamıyordu bu zıtlık ilkesini!</p>

    <p style="text-align: center;"><b>*</b></p>

    <p style="text-align: center;"><b>* *</b></p>

    <p>Ben Selin’i nasıl terk ettiğimi anlamaya çalışırken evin kapısı çaldı. Gelen Demet’ten başkası değildi. Buraya gelirken beni mutlu göreceğini sanıyordu, ama içeri girer girmez gözlerine evin içerisindeki havayı esir almış buz gibi soğuk çarptı.</p>

    <p>“Merhaba, ” dedi.</p>

    <p>Ne yaptığımı şaşırmıştım, tek bir kelime bile söylemeden boynumu eğdim ve odaya geçip oturdum. Şaşırarak yanıma gelen Demet yüzündeki sevinci tüm gücüyle korumaya çalışarak, “Ne oldu sevgilim? ” diye sordu, “Bir sorun mu var? ”</p>

    <p>“Selin... ” dedim başımı biraz kaldırıp hınçla Demet’in yüzüne bakarak. “Selin’i terkettim... ”</p>

    <p>“Ama neden üzgünsün? ” diye sordu Demet her zamankinden çok şaşırarak. “Tek istediğimiz şey bu değil miydi? ”</p>

    <p>“Hayır! ” diye yanıt verdim acı dolu bir sesle ve birden oturduğum yerden kalktım, Demet’in karşısında dikildim ve bağırmaya başladım.</p>

    <p>“Bunu isteyen sendin ve sırf sen istediğin için onu terkettim! Mutlu olmalısın artık! ”</p>

    <p>Bu acı sözlerim bile Demet’in neşesini bozamıyordu. Selin’i bırakmış olmam onu oldukça mutlu etmişti. Okuyabiliyordum gözlerindeki mutluluğu! Onun ne kadar acımasız olduğunu bir kez daha anlayarak kendime kızdım.</p>

    <p>“İkimiz de mutlu olacağız sevgilim! ” diyerek boynuma sarıldı bir anda Demet,<span class="yatik">ikimiz</span> derken kendisini kastediyordu, ikimiz de uğraşacak ve onun mutlu olmasını sağlayacaktık. Benim mutluluğum onun umurunda bile değildi, tek düşündüğü kendi huzuruydu. Tek başına ve başka bir insana acı vererek nasıl huzurlu olabilirdi bir insan? Anlayamıyorum bunu; hâlâ Selin’i neden bıraktığımı düşünüyor, adeta kendi ölümünü kendi ellerimle hazırlıyordum. Yapmamam gereken en önemli şeyi yapmış ve Selin’i hayatımdan çıkartmıştım! Peki, ne için? Ne için yapmıştım bunu? Ne için bir cephanelik gibi infilak ettirmiştim yüreğimi? Demet için mi? Bu ucuz fahişe için mi?</p>

    <p>Bana sarılan Demet’i hızla iterek karşıdaki koltuğa oturdum ve sinirle bir sigara yaktım! Küfür etmek istiyordum, elime geçen tüm şişeleri kırıp kesmek istiyordum bileklerimi, acım durdurulamaz bir öfke olup yakıyordu içimi. Konuşsam, bir şeyler söylesem büyük ihtimalle delirirdi Demet! Ve ona kızmaya da hakkım yoktu, bu oyuna gelmiş ve Selin’i terkederek kendi ellerimle kesmiştim ölüm biletimi!</p>

    <p>“Neler oluyor sevgilim? ” diyerek yanıma yaklaştı Demet, bu sinir harbinin bir an önce bitmesini istiyordu; ne kadar mutlu gelmişti buraya oysa, kafasında beni buradan alıp dışarıya çıkarmak vardı. Sıkılmıştı artık Demet evde oturmaktan, gidip dışarıda gezmek istiyordu. Hem hava da ne kadar güzeldi!</p>

    <p>Hiçbir cevap vermedim, gözlerim donup kalmıştı. Ağzımdan düşen sigarayı halının üstünden alarak söndüren Demet hâlâ ne olduğunu anlamaya çalışıyordu. Bu sırada büyük bir hata yaptı ve araladı dudaklarını.</p>

    <p>“Sevgilim, ” dedi, “sen evde sıkılmışsın; gel dışarı çıkıp biraz gezelim, emin ol ikimize de iyi gelecek! ”</p>

    <p>O kadar tepkisizdim ki, Demet sağır olduğumu sandı. Acaba söylediklerini duymuş muydum? Elbette duymuştum ve gözlerim kilitlendiği noktayı alev alev bir acıyla yakmaya başlamıştı bile! Selin’in yokluğu saniye saniye eritirken içimi bir de sokağa çıkmaktan bahsediyordu Demet! Çıkamazdım sokağa! Çıkamazdım!</p>

    <p>Demet hiçbir tepki vermemem karşısında büyük bir telaşa kapıldı, o da eve geldiğinden beri taşıdığı gülümsemeyi bir anda kaybetmişti, korku dolu gözlerle bana bakıyordu.</p>

    <p>“Sevgilim, ” dedi korku ve panik içerisinde bir sesle, “neyinvar? ”</p>

    <p>Hiç ama hiç tepki vermedim! “Ne olur sevgilim, ” dedi Demet, yalvaran gözlerle donuk gözlerime bakarak, “ne olur sevgilim bir şeyler söyle... ”</p>

    <p>Donuk bakışlarımı hiç kıpırdatmadan, peşimden “Nereye? ” diye bağıran Demet’e de aldırış etmeden, oturduğum yerden kalkarak odanın dışına çıktım, yatak odasına giderek müzik setini açtım, <span class="yatik">Düş Sokağı Sakinleri</span> CD’sini dokuzuncu şarkıya ayarlayarak tekrara bıraktım. Şarkının adı<span class="yatik">"Hiç Bilemem''</span>di, donuk bakışlarla yeniden müzik setine uzanıp biraz daha açtım sesini! Şarkıdan yayılan koyu siyah intihar melodileri bir anda doldurdu tüm şehri! Hırsla ve sinirli bir şekilde bir sigara alarak yaktım, yere oturarak sırtımı duvara yasladım, Demet gelerek omzuma dokunduğunda sigaranın filtresini ısırıyordum adeta. Hızlı hızlı sigaramı içiyor, şaşkın bir şekilde bir o yana bir bu yana bakıp duruyordum. Bacaklarım hızla titriyor, arada sırada ellerimle saçlarımı arkaya atıyordum.</p>

    <p>“Ne oldu sana?! ” diye bağırdı Demet. Sinirden ağlıyordu. “Yoksa Selin mi bir şey yaptı sana?! ”</p>

    <p>“Selin hiçbir şey yapmadı! ” diyerek sinirle karşılık verdim. Titreyen bacaklarıma engel olmaya çalışıyor, ama bir türlü başarılı olamıyordum. Bacaklarımdaki titreme yavaş yavaş tüm vücudumu esir aldı!</p>

    <p>“Yeter artık! ” dedim, sesim bağırır gibi çıkmıştı, korkak bir halde beni izleyen Demet başını yere eğdi. Tüm umutları alev aldı, tutuşturdu Demet’in yüreğini...</p>

    <p>“Yeter artık! ” diyerek yineledim sesimi biraz daha yükselterek. Başımı ellerimin arasına aldım, hızla saçlarımın diplerini yolmaya başladım ve bağırmaya devam ettim:</p>

    <p>“Yeter! Yeter! Yeter! ”</p>

    <p>“Dinle şunu, ” dedim sonra. Gözlerimden süzülen yaşlar suratımı kıpkırmızı hale getirdi ve hıçkırarak eşlik ettim çalan şarkıya, <span class="yatik">“Hiç bilemem, anlayamam, anlatamam, içimde kanımı emen kahırlar var... ”</span></p>

    <p>Ne söyleyeceğine karar veremeyen Demet daha fazla suskun kalmamak için, “Ne oldu sevgilim, söylesene? ” diyerek hâlâ cevap alamadığı sorusunu yineledi.</p>

    <p>“Hiçbir şey olmadı Demet! ” diye bağırarak yanıtladım soruyu. Çok ama çok sinirlenmiştim, gözlerimin önüne insanların saldırgan yüzleri geliyor, bunları düşündükçe daha da sinirleniyordum. Kontrolümü kaybetmeye başladığımı görerek, “Lütfen, Demet, ” dedim, “dışarıya sen tek başına çık ve beni de kahrolasıca korkularımla baş başa bırak! ”</p>

    <p>Demet o anda yıkıldı! Daha hayatında hiçbir erkek onu kovmaya cesaret edememişti! Ben nasıl yapabilirdim ki bunu?! Demet şizofreni konusunda da hiçbir şey bilmiyordu, benim o sırada bilincimi yitirdiğimi ve biraz sonra onu öldürebileceğimi bilseydi elbette bir dakika bile beklemeden hemen bu evden kaçar, giderdi. Gitmek istememesinin nedeni benim gerçekten acı çektiğimi görmesi değildi! Kovulmayı yediremiyordu kendisine! Anlayamıyordu beni! Ben günden güne değişiyor canavarlaşıyordum sanki! Gözlerimi tek bir noktadan ayırmadan tutmayı nasıl becerebiliyordum? Nasıl söylenenlere hiçbir tepki vermeden durabiliyordum? Anlamıyordu Demet, hiçbir şeyi anlamıyordu! Umurunda da değildi zaten, tek istediği kendi mutluluğuydu ve ben artık onun canını sıkmaya başlamıştım! Ama tam da aramızdaki en büyük engel olan Selin aramızdan çekilmişken nereden çıkmıştı bu olaylar? Bu evden derhal gitmeyi düşündüğü sırada Demet benim garip bir şekilde boşluktaki bir şeylere dokunmaya çalıştığımı gördü.</p>

    <p>Geriye çekilerek önce “Cenk! ” diye bağırdı. Onu duymamıştım sanki, hiçbir tepki vermedim. Korkuyla bir geri adım daha attı ve sessizce beni izlemeye başladı.</p>

    <p>Ben boşlukta bir şeylere dokunmaya çalışıyor, “Uzat ellerini! ” diyerek çığlık atıyordum durmadan, “Uzat ellerini Deniz! ”</p>

    <p>Demet benim o sırada ne kadar kötü durumda olduğumu umursamadı, o sırada nasıl bir halüsinasyonun içine düştüğümü, nasıl acı çektiğimi ve aslında ne kadar korktuğumu bilemedi! Bildiği tek şey, bir erkeğin onun yanındayken başka bir kızın adını sayıklamasının katlanılmayacak bir şey olduğuydu! Bu yüzden “Ben gidiyorum! ” diyerek arkasını döndü ve odadan çıktı. Benim oynadığım oyunu bırakıp peşinden geleceğimi ve onu kapıdan geri çevireceğimi sandı ama ben daha büyük çığlıklarla Deniz’e yalvarmaya devam ediyordum! Kapının önüne kadar gittikten sonra, sessizce yatak odasına doğru yeniden geldi ve benim yerde sürünerek kıvrandığımı gördü! Ben onu göremiyordum, öyleyse bu numaraları kime yapıyordum? Bunu düşünerek bana acıdı ve yaptığım o numaralarla beni baş başa bırakarak evin kapısını vurdu gitti.</p>

    <p style="text-align: center;"><b>*</b></p>

    <p style="text-align: center;"><b>* *</b></p>

    <p>Sinemada ne oynuyordu? Yoksa dondurma mı yeseydi? Hayır, sinema daha iyi bir fikirdi! Dondurma kilo aldırabilirdi! Demet bunları düşünerek Üsküdar’ın merkezine indiğinde suratında yapış yapış bir ıslaklık hissetti! O ıslaklığın yüzüne tüküren zebanilerin tükürüğü olduğunu asla bilemedi!</p>

    <p>Demet benim numara yaptığımı sanırken aslında ben gerçek bir komaya girmiştim. Beynimdeki dopamin salgısı ani bir şekilde artmış, ölümüne bir korkuyla başbaşa kalmıştım! Uzun zamandır ilk kez bu kadar kötü olmuştum, halüsinasyonun ötesinde, bir de beynimi ele geçiren büyük sancı yerlerde kıvrandırmıştı beni! Beni o sırada kurtarabilecek tek şey Selin’di! Ama Selin de yoktu artık!</p>

    <p>Demet gittikten sonra saatlerce evde hıçkırıklarla ağlayarak yerlerde süründüm ve yatağa bile gidemeden halının üzerinde sızıp kaldım! Evet, Demet haklıydı, ben güzel bir oyuncuydum! Rolüme kendimi o kadar kaptırmıştım ki, bomboş evde saatlerce Azrail’le kumar oynamıştım! Demet ise ne kadar zavallı bir fahişeydi; evden çıkıp gittiği sinemada oynayan filme bile ağlamıştı da, benim yürek parçalayan o kıvranışlarım onu hiç ama hiç etkilememişti!</p>

    <p style="text-align: center;"><b>*</b></p>

    <p class="yatik" style="text-align: center;"><b>* *</b></p>

    <p>Ertesi gün benim artık numara yapmayı bıraktığımı düşünerek yeniden geldi Demet! Selin yoktu artık hayatımızda ve bunun tadını çıkarmak gerekiyordu. Bu düşüncelerle kapıyı çalan Demet, kapının açılışı ile birlikte perişan yüzümle karşılaştı.</p>

    <p>“İyi misin sen? ” diye sordu.</p>

    <p>Ona hiçbir karşılık vermeden yavaş adımlarla odaya geçtim. Demet böyle karşılanacağını bilseydi elbette bu eve gelmezdi. O Selin’den kurtulmamızın şerefine parti vermeyi düşünürken ben iyice kötüleşmiştim. Oturma odasında sessizce sigara içiyordum. Gelip usulca yanıma oturarak gülümsemeye çalıştı, ama başaramadı.</p>

    <p>“Hiç iyi görünmüyorsun! ” dedi.</p>

    <p>“Sen gelmeden önce daha iyiydim! ” diye yanıt verdim.</p>

    <p>Bu kadarı da fazlaydı artık! Hiçbir erkek ona böyle hakaret edemezdi. Demet, benim ne kadar kötü olduğumu bir kenara bırakarak birden bağırmaya başladı.</p>

    <p>“Ne sanıyorsun sen kendini? ” diye sordu, “Sana mahkûm olduğumu mu? Yoksa aşkından yanıp tutuştuğumu mu? ”</p>

    <p>Sessizce başımı kaldırarak Demet’in acınası suratına baktım. Sonra yeniden başımı eğdim ve sigaramdan derin bir nefes çektim.</p>

    <p>“Seni buraya ben çağırmadım!” dedim, “Burası da benim evim, istediğim gibi konuşurum!”</p>

    <p>“Ne demek 'benim evim'?!” diye sordu Demet giderek daha da fazla sinirlenerek. “Bizim evimiz değil mi burası?”</p>

    <p>“Hayır!” diye yanıtladım sakinliğimi hiç bozmadan, “Bizim evimiz değil, yalnızca benim evim! Bizim evimiz olsa sende de bu evin anahtarı olurdu! Tıpkı Selin’de olduğu gibi!”</p>

    <p>İyice sinirleri bozuldu Demet’in. Şüphesiz haklıydım, neden Demet’te de bu evin anahtarı yoktu? Demet kendisini tümüyle ezilmiş hissetti ve tüm ezilenlerin yaptığı gibi saldırmayı seçti.</p>

    <p>“Hâlâ Selin diyorsun!” dedi. “Bu evde artık onun adının geçmesini istemiyorum!”</p>

    <p>Demet’in delirmiş gibi söylediği bu sözler, beni gerçekten keyiflendirdi; sanki Demet acı çektikçe rahatlıyor gibiydim, sanki Deniz acı çekiyordu, Deniz’in suratıydı sanki bu böylesine bozguna uğrayan. Küçük bir kahkaha atarak elimle kapıyı gösterdim.</p>

    <p>“Burası, benim evim!” dedim gülerek, “Kimden bahsedeceğime ben karar veririm! Ama rahatsız oluyorsan elbette gitme hakkına sahipsin. Seni zorla tutmuyorum burada! Sana âşık olduğumu, sana ihtiyacım olduğunu ve sensiz hiçbir şey yapamayacağımı sanıyorsan yanılıyorsun! Ucuz bir dublörüsün yalnızca Deniz’in! Hepsi bu! Ve giderek daha fazla nefret ediyorum Deniz’den!” Demet ne yapacağını şaşırdı. Oturduğu yerden hızla kalktı ve kapıya yöneldi, arkasına dönerek sinirli gözlerle benim alaycı bir şekilde gülümseyen yüzüme baktı.</p>

    <p>“Artık katlanamıyorum senin bu hakaretlerine!” dedi, “Ben gidiyorum...”</p>

    <p>Gülümsememi daha da alaycı bir hale soktum ve oturduğum koltuktan hiç kalkmadan bağırdım.</p>

    <p>“Güle güle!...”</p>

    <h1 class="yatik" id="sigil_toc_id_24">Terk Ettiğimiz Kendimizdik</h1>

    <p class="yatik"><br /></p>

    <p style="text-align: right;"><i>Selin'e</i></p>

    <p style="text-align: right;"><br /></p>

    <p style="text-align: right;"><br /></p>

    <p style="text-align: right;"><br /></p>

    <p>Evrenin en görkemli Mayıs’ı yerini yazın uzun ve sıcak günlerine bırakırken aniden bir uğultu fışkırmaya başladı, gözbebeklerimizin fay hatlarından...</p>

    <p>Gümbür gümbür küfürler yağdırıyordu gece içimizde gizlemeye çalıştığımız çocuğa... Sen küçük bir kız çocuğuydun daha ayrılığı <span class="yatik">'Evcilikbitti!<sup>1</sup></span> sanan! Ben, büyümekten ölesiye korkan bir çocuktum terk edilmeyi <span class="yatik">ilk kez</span> tadan!</p>

    <p>Senden artakalanları nasıl taşısın şimdi bu şehir?</p>

    <p>Şiddetli bir geçimsizlik sonucu boşanırken ince, mağrur yağmur kara buluttan, aşk ile intiharın nikâhını kıyıyordu çaresizce, yollara vurduğum bedenimi ıslatan sırılsıklam bir aşktan artakalan tek yalan! Yürüdüm, hızla süzüldüm insanların arasından. Üsküdar kan kusuyordu kaldırımlarından! Soluk soluğa çöküverdim sahilde, avuçlarımda mavi dumandan bir yalan!</p>

    <p>Islak bir kibritle yakıp sigaramı baktım <span class="yatik">deniz</span>’e uzun uzun... “Sevmişsin sen...” dedi yanıma yanaşan bir çocuk. “Gözbebeklerindeki kandan belli! Sevmişsin sen!” Bu kan damlaları tıp literatürüne aşk semptomları olarak geçti!</p>

    <p>Aylar sonra Mayıs’ın görkeminden, umuda en çok ihtiyacım olduğu anda, sen bir sepet aç yengeç gibi döktün ayrılığı kanayan avuçlarıma... Gittin bana koskoca bir Mayıs bırakarak! Gitmene neden olan korkuların değil miydi seni geceler boyunca ağlatan?</p>

    <p>Gitmek için neden tekti, kalmak içinse milyonlarca... Gittin! Avuçlarımdan mürekkepler damladı pembe gül tadında defter yapraklarına... Gidişine isyan eden bir tek ben miydim? Oynamadı mı yer yerinden? Söyle! Aniden yıkılan uygarlıklar gibi yıkılmadı mı şehirler? Çıldırmış bir erozyon olup yamaçlardan uçuruma yuvarlanan taşlar gibi aktım, aktım, <span class="yatik">hayat</span> dediğim gözbebeklerinden içeri... Sen durmadın! Gittin!</p>

    <p>Gözbebeklerinde kandan kurulmuş ayrılık kentleri ile dümen kırdın belki de yeni bir sevdaya... Ben tımarhane hikâyeleri anlatırken korkak gece matemlerine!...</p>

    <p>O görkemli Mayıs sabahında kuytu okul koridorlarında yaktığımız ateş başa çıkılmaz bir yangın olmuştu artık! Alevler yalıyordu saçlarımızı tatlı meltemler yerine ve ben elinde gözyaşlarından başka suyu olmayan cengaver bir itfaiye eriydim sen benzin bidonları boşaltırken gözbebeklerime!</p>

    <p>Hüzünlü bir <span class="yatik">ayrılık</span> şarkısını ilk kez o gün dudaklarından duyduğumda emindim şehirlerin yıkılacağından, İstanbul’u fetheden Fatih kurnazlığıyla fethettiğin kalbimin tüm surlarının darmaduman olacağından!</p>

    <p>Giderken götürmeyi unuttuğun tek şey bendim... Korkularımıza yenik düşerdik çoğu kez, etrafımızı çepeçevre saran alevlerden korkardık! Aşktı bu, bizi akrep misali intihar etmelere sevkeden keder!</p>

    <p>Mayıs aşkları hep ölü mü doğardı? Yoksa en zor doğan çocuklar hep <span class="yatik">en güzel</span> olanlar mıydı? Bunu hiç öğrenemedik!</p>

    <p>Sen dudaklarına matemden rujlar sürdün, o, ayrılığı bir iç savaş haberi getirir gibi getiren acılı Temmuz sabahında!... Bense kanlı rimeller çektim kirpik diplerime yapışıp kalmış acılara! Ve sonunda sen de gittin!</p>

    <p>Seni ben gönderdim! Sanki sen öldün, öldün de sanki üstünü ben örttüm!</p>

    <p>Bir sabah vakti daha yeni yeni terk ederken denizi yakamoz ve deliler gibi öpüşürken İstanbul kalabalıkla, gittin!</p>

    <p>Sen hiç kurulmamış hayallerini terkedilmiş bir çocuk bahçesinde sallandırırken, ben İstanbul’un orta yerinde<span class="yatik">yakartop</span> oynadım hasretinle !</p>

    <p>Ve sokaklar bomboştu, tüm insanlar yapayalnız! Sokaklarda gümbür gümbür mehteran bölükleri, yeni bir ülke fethetmiş gibi cirit atıyorlardı! Caddeler ıssızdı, kaldırımlar yapayalnız! Ve ben yokluğunun çift şeritli otobanlarında ölüme direksiyon kırdım son sürat!</p>

    <p>Senden miras kalan kırık dökük bakışlar ve hiç söylenmemiş yalanlarla nasıl direnilirdi ki içimde çıkan yangına?</p>

    <p>Sen prematüre aşklarımın eğik başlı küvezi! Sen olmadan ölü doğan aşklarımı nasıl yaşatabilirdim ki?</p>

    <p>Gidişine kurban verdim bu yüzden la minör’den re majör’e akan tüm melodileri, şizofrenik bir evrende yalnız, yapayalnızdım... Bitmek bilmez geceler boyunca tüm meleklere <span class="yatik">sadece ikimizin bildiği</span> aşk masalları anlattım!</p>

    <p>Belliydi biteceği... Ölü toprağı serperek yıkamıştım o sabah yüzümü! Kırık dökük aynalara küfürler etmişti gözbebeklerim... Acı bir sigara yakmıştım o sabah uyanır uyanmaz, tütün yerine saçlarının kokusunu sardığım...</p>

    <p>Oysa, biteceği biline biline başlanmış bir aşk hikâyesi değildi ki bizimkisi... Aniden büyük bir yangın çıkmıştı yalnızlıktan kanayan gözbebeklerimizde... Sarhoş elişi kağıtlarından yaptığımız mavi gülleri korka korka denize atmıştık... Batacaklarını bile bile çocukça bir heyecanla, yüzebileceklerine inanmıştık...</p>

    <p>Ve gerçekleşti beklenen son; ayrılık, zehirli bir ok gibi saplandı <span class="yatik">Ulubatlı Hasan</span> bakışlarımıza... Sen duyulmamış küfürler ederken şiir ekselanslarına, ben bir paratoner gibi gerdim göğsümü daha hiç tadılmamış bakire intiharlara!</p>

    <p>Yetim aşklar kreşi kalbim ve sen değil miydin sanki zehirleyen içimdeki her aşkın anasını, babasını!</p>

    <p>Şimdi ne bir galibi var şenle başladığımız bu yalanın, ne de boynu bükük bir suçlusu! Git bu yüzden! Git gidebildiğin yere... Dudaklarından bir yudum yakamoz süzülsün ve kurduğumuz düşler akıp gitsin parmak uçlarındaki gizemde...</p>

    <p>Sen git, la minörden re majöre aksın yine tüm söylenmedik melodiler... Ve tüm menenjitli neyzenler ayrılığı üflesinler çatlamış gözbebekleriyle...</p>

    <h1 class="yatik" id="sigil_toc_id_25">Selin'den Gelen Mektup</h1>

    <p style="text-align: right;"><i>Cenk’e</i></p>

    <p style="text-align: right;"><i><br /></i></p>

    <p style="text-align: right;"><i><br /></i></p>

    <p>Bana yalnızlıktan bahsetme bu gece, söz açma bana sakın felsefeden; hani şu her şeyden üstün tuttuğun psikopatolojik felsefeden!</p>

    <p>İntihardan bahsetme artık bana mektuplarında; ihanetlerden bahsetme bana! Hani şu bilinmeyen adreslere yolladığın, zarfı yapıştırmak için yalarken dudaklarını parçaladığın ve yine de yapışkan diye gözyaşlarını kullandığın, içineyse büyük bir coşkuyla aşk şiirleri yazdığın ve yıllardır tanıdığını sandığın ama aslında hiç tanımadığın bir insana postaladığın mektuplarda ihanetten bahsetme bana!</p>

    <p>İhanetin tuzu bir (k)abartma tozu olup serpilmişse tüm paranoyak arazilerimizin üzerine bu biraz da yalnızlıktandır! Doğru ya, hiç kimse inanamazdı zaten tek bir ruhun iki ayrı bedende nefes alabileceğine!</p>

    <p>İhanetten bahsetme bana aramıza sıradağlar gibi girmişken (küflir)baz istasyonları! “Kin” diyorsun çünkü, intikamın arkasına sığınıyorsun ve ağlayarak benden af dilerken bile bir cenaze yerinde kahkaha atar gibi vuruyorsun yüzüme kirli geçmişini!</p>

    <p>Diyorsun ki: “Sen anlamadın beni.. .Birlikte yürümeye başladığımız o uzun yolda bambaşka bir yöne saptın! Ve ben yapayalnız kaldım! Sağım solum acıydı, önüm arkam sahte şizofreni nöbetleri; döndüm arkamı, gözümü yumup yüze kadar saydım: Bir, iki, üç, dört... yüz!.. Ve hızla vurdum duvara: Sobe, sobe, sobe! Saklambaç bile en az iki kişiyle oynanıyordu! Ve ben yapayalnızdım! Sevdiğim insan bana sırtını dönünce beni sevenin peşine düştüm! Düştüm; gerçeklere uzak gizemli bir tanrıçaya aitti gözbebeklerim! Düştüm derin bir uçurumdan gökyüzüne! Gök yüz kızartıcı bir suç işlemişçesine kıpkırmızıydı! Gök gözbebeklerimden damlayan kanla boyanmıştı! Yalnızdım! Kimsesizdim! Kahretsin!”</p>

    <p>Bana ihanetten bahsetme, ruhlarımızı esir almışken bilinmeyen şehirlere giden yol levhaları! Gözyaşlarına boğulup hıçkıra hıçkıra karanlığın orta yerine kusma tüm kusurlarını!</p>

    <p>“Aldattım seni!” diyorsun, “Buna mecburdum! Beni buna sen mecbur ettin! Üşüyen ufacık ellerimi tutacak, bana güzel aşk sözcükleri fısıldayacak, iki kadeh kırmızı şarabın ardından dudaklarıma yapışacak ve titreyen çıplak tenimi sevgiyle saracak birisine ihtiyacım vardı! Şizofreni dediğin yazın sıcağında tiril tiril bir kıştı! Kıştı; kanlı bir kasırga gibi geçip gitmişti üzerimizden Ekim ve Kasım! Giderken seni de götürmüştü, aç kalmıştım, açıkta kalmıştım, çırılçıplaktım, üşüyordum!</p>

    <p>Kıştı; hayatımın en soğuk kışıydı; beni ısıtacak bir soba aradım durdum gecelerce! Ve ümitsizce çaktım kibriti, alevinde ısıtmak için düşlerimi! Kibritçi Kız’ın donarak öldüğünü bile bile sıcacık bir şömine sandım, ufacık bir kibriti!”</p>

    <p>Biliyorum, ihanetin okkalı bir şamar gibi indi her gece gözyaşlarını bir nehire çeviren yüzünün her santimetre karesine!</p>

    <p>Oysa şimdi, hâlâ bir <span class="yatik">Tabula Rasa</span> <a href="../Text/Section0006.htm#n66" id="n66d"><sup>[66]</sup></a> değil mi göğün görkemini geride bırakan gözbebeklerin? Ah, gizemli Tanrı! Ben gözbebeklerine kazıdım adımı! Artık tenine kim dokunacak olsa elleri alev alır! İhanetin sana her dakika yedi milyon meleğin dilinden haykırılır!</p>

    <p>Ah, gizemli Tanrı'm! Melekler gönderdim yatağının başucuna! Seni öpsün, seni okşasınlar diye! Sana yaşadığın ihanetin acısını unuttursunlar diye! Seni senden alıp yine bana getirsinler diye! Yine sürdüm beyaz unicornlarımı aşkının üstüne üstüne! Unutma gizemli Tanrı'm: Hiç kimse ihanet edemez ki kendisine!</p>
  </div>

  <p><span><br /></span></p>

  <div>
    <h1 class="yatik" id="sigil_toc_id_26">Bilirim Anlamaz Beni<br />
    Senden Başkası</h1>

    <p style="text-align: right;"><i>Başlamadan ötmeye gece kuşları,</i></p>

    <p style="text-align: right;"><i>ses ver gündüz gözüyle...</i></p>

    <p style="text-align: right;"><i>Çünkü beni sana her şeyi sunuyorum...</i></p>

    <p style="text-align: right;"><b>İlhan İrem</b></p>

    <p style="text-align: right;"><b><br /></b></p>

    <p style="text-align: right;"><b><br /></b></p>

    <p>Demet’le o gün son kez kavga ettim ve daha sonra o geldiğinde bu konuyu hiç açmamaya çalıştım. Madem Demet evcilik oynamak istiyordu, öyleyse ben de onun istediğini verecek ve yavaş yavaş Deniz özlemimi de giderecektim. Öyle de oldu!</p>

    <p>Günler hızlı geçti, hızlı döndü Dünya kendi etrafında, o kadar ki Dünya’nın bile başı döndü. Selin ayrılık denen ayrıkotunun zehrini tadalı bir haftayı geçmişti artık. Gerçekten aramızdaki her şey bitti! Her şey biter miydi? Her şey gerçekten <span class="yatik">bitter</span> miydi? Defalarca sordu Selin bu soruları kendisine ama hiçbir cevap veremedi!</p>

    <p>Her gece 4444 salavat getirip, 4444 damla gözyaşı döktü yastığına; sayı saymayı unutmuştu oysa Selin, her ikisini de etrafında nöbet bekleyen melek sürüleri saydı! Bu bir hafta boyunca ne uyku girdi gözlerine, ne bir lokma yemek geçti boğazından! Adeta yanıyor, kül oluyordu. Artık eve de gelemiyordu, hiçbir şekilde haber alamıyordu benden, ne yiyordum, uyku giriyor muydu gözlerime, Demet’le şehvetli dakikalara mı dalmıştım, yoksa ben de onun hasretiyle yanıyor muydum? Demet avutuyor muydu beni, öpüyor muydu, sarılıyor muydu bana onun gibi? Bir bebek gibi besliyor muydu beni? Dinliyor muydu anlattığım savruk hikâyeleri? Hiç mi özlememiştim onu? Hiç mi yakmamıştı aramıza düşen ayrılık ateşi benim de canımı? Bilmiyordu Selin, hiçbir şey bilmiyordu! Durmadan sorularla kemiriyordu gecelerce beynini, duvarlara vuruyordu kafasını, eline geçirdiği her şeyi parçalıyor, gözyaşlarına katık ediyordu öfkesini, yine de bir an bile dayanamıyordu bu tahrip gücü yüksek acıya!</p>

    <p>Kendi hasretinden çok, eminim, benim için telaşlanıyordu. İyi miydim? Yoksa büyük bir komaya girmiş, kendimi suskunluğa mı hapsetmiştim? Hayaller görüyor muydum? Deniz boğuyor muydu beni zehirli bir yılan gibi? İçiyor muydum ilaçlarımı? Yoksa onları da mı bırakmıştım? Bırakmışsam elbette çok kötü olmuştu!</p>

    <p class="yatik" style="text-align: center;"><b>*</b></p>

    <p class="yatik" style="text-align: center;"><b><span><span>*</span></span> *</b></p>

    <p>Selin tüm gururunu çiğneyip evin kapısına kadar geldiğinde bile kulakları hâlâ tüm bu sorularla çınlıyordu. Çantasından çıkarttığı anahtarları aynı hızla yeniden çantasına koydu ve büyük bir reddedilme korkusuyla çaldı kapıyı.</p>

    <p>İki gündür süren uykusuzluktan iyice serseme dönmüştüm kapının çaldığı sırada, yavaşça gidip kapıyı açtım. Demet sanıyordum geleni ve bu yüzden kapıyı açmamayı bile düşünmüştüm. Kapıyı açtığımda bunu düşündüğüme binbir kez pişman oldum; gerçekten beklediğim, özlediğim Selin’di karşımdaki...</p>

    <p>“Gelsene,” dedim, çocukça bir heyecanla. “Sen anahtarını hiç unutmazsın...”</p>

    <p>“Rahatsız etmek istemem,” dedi Selin utanarak, kapıdan girmek istemediğini belli eden bir bakışla. “Anahtarla açabileceğim bir kapı değil artık bu!”</p>

    <p>“Saçmalama!” dedim kolundan çekerek hızla içeriye soktuğum Selin’e. “Gir içeri!”</p>

    <p>Selin biraz da Demet’le karşılaşma korkusu ile girmek istemiyordu içeriye, ama benim iyi olduğumu öğrenme zorunluluğunu hissetmişti. Yoksa dayanamayacaktı, asacaktı kendini bir gece vakti hayatın korkuluklarına! Anadolu Hisarı'ndan denize sallandıracaktı bedenini! Benim yıllardır kanımı emen intihar bu kez Selin’in yakasına yapışmıştı. Ya benim iyi olduğumu öğrenecekti, ya da öldürecekti kendisini...</p>

    <p>Az önceki konuşmalar hiç yaşanmamış gibi birden “Hoş geldin!” dedim.</p>

    <p>“Sadece seni merak ettim! Gerçekten çok merak ettim!” diyerek oturma odasına doğru yöneldi Selin ve “Ne olur kızma bana!” diye ekledi, utançtan kızaran yüzünü saklamaya çalışarak. “Seni gerçekten çok merak ettim! İyi olduğunu görmek istedim! Korkma fazla oturacak değilim, senden sevgi dilenmeye de gelmedim!”</p>

    <p>Gitgide daha da üzülerek, sevgiyle baktım bir yabancı gibi oturan Selin’e ve sitem dolu bir sesle, “Burası benim evim değil!” dedim. “Burası senin ve benim evim! Bizim evimiz!”</p>

    <p>Hiç beklemediği bu sözcüklere oldukça şaşıran Selin, “Hâlâ böyle düşündüğünü bilmiyordum!” dedi yüzündeki kızarıklık ve ezilmişlik yerini güzel bir tebessüme bırakırken, gelip yanıma oturdu ve hararetle tuttu titreyen ellerimden.</p>

    <p>“Uyku girmiyor gözüme gecelerdir!” dedi.</p>

    <p>Ne olduğunu, nerede olduğunu ve ne yaptığını unutmuştu artık Selin! Tek istediği benim iyi olmamdı! Ne olursa olsun yapardı bunun için! Ben ne istersem yapardı!</p>

    <p>Kafamı sallayarak utançla onayladım, “Biliyorum...” dedim. Biliyordum Selin’i ne kadar üzdüğümü, ama öyle bir bataklıktı ki içine düştüğüm, tutamazdım onun ellerini, tutarsam benimle birlikte Selin’i de yutardı bu içine düştüğüm <span class="yatik">çamur deryası</span>!</p>

    <p>Birden korkuya kapılıp ellerini ellerimden çekerek, ”Demet ne yapıyor?” diye sordu Selin.</p>

    <p>Sinirlendim ve neredeyse bağırarak, ”Demet’in canı cehenneme!” diye karşılık verdim, “Sen buradayken bana ne Demet’ten ya da başka herhangi bir şeyden?”</p>

    <p>Selin, gerçekten, bu cevabı aldığı için çok mutlu olmuştu, dudaklarının arasından taşan mutluluk bir anda tüm yüzünü kapladı.</p>

    <p>“Bunu duyduğuma gerçekten çok sevindim,” dedi. Sonra güzel dudaklarım hüzünle büktü. “Buraya gelirken beni kovacağından neredeyse emindim!”</p>

    <p>“Neden kovayım ki seni?” diye sordum. Selin’le hiçbir şey yaşanmamış gibi konuşuyordum. “Bak şu eve, her yanında sen varsın, bu evin tek bir köşesi bile yok seni şiddetle öpmediğim, sana sarılmadığım tek bir yer yok bu evde! Bak şu duvarlara, hepsi şahit sana ne kadar değer verdiğime, neden kovayım ki seni? Ayrıca kovsam da gitmezsin ki bu evden; gitmez kokun, gitmez her nereye baksam gördüğüm güzel hatıralar!”</p>

    <p>Selin, gerçekten çok şaşırmıştı; düzeliyor muydum, yoksa sıyrılıyor muydum yeniden şizofreninin pençelerinden? Onun o ilk âşık olduğu Cenk geri mi dönüyordu yoksa? Beyninde dolanıp duran bu sorular fazlasıyla heyecanlandırmıştı onu.</p>

    <p>“Bunlar hayatımda duyduğum en güzel sözler!” dedi gülümseyen gözlerle ve heyecandan dudakları titremeye başladı, “Gerçekten en güzel sözler bunlar!”</p>

    <p>Diğer yandan Demet’le ilişkimin ne âlemde olduğunu gerçekten çok merak ediyor, garip bir kıskançlıkla kendi kendine senaryolar yazıyor, bunları Demet’e sormaya da cesaret edemiyordu. Bu yüzden tüm cesaretini yeniden topladı.</p>

    <p>“Ben varken Demet’in önemi yok biliyorum, ama eğer gerçekten değer veriyorsan bana, anlat aranızdakileri!” dedi yalvaran gözlerle. “Bari mutlu olduğunu bileyim! Rahat değsin saçlarım yastığa, her sabah büyük bir hüzünle uykusuzluktan çatlamasın artık dudaklarım... Anlat bana ne olur!”</p>

    <p>“Mutlu değilim ki Selin!” diye cevap verdim bu serzenişe ve başımı eğdim. “Mutlu değilim ki onunla, neyi anlatayım sana?”</p>

    <p>Bu cevabı aldığına hayatında ilk kez sevinmişti Selin; doğrusu, ben mutlu olduğumu söyleyecek olsam bu evden çıkar çıkmaz intihar ederdi, katlanamazdı benim başka biriyle mutlu olmama.</p>

    <p>Ardından benim mutsuzluğuma sevinmesinden utanarak gülümseyen suratını yeniden astı ve titreyen ellerimi tutarak, hüzünle baktı yüzüme...</p>

    <p>“Anlat,” dedi, “belli ki konuşmayalı çok uzun zaman olmuş; anlat, ben tanıyorum seni, senin dudakların sessizlikten kurumuş...”</p>

    <p>Her saniye Selin’e doğru son hızla sürükleniyordum. Bir yanda deliler gibi âşık olduğum bu genç ve güzel kadın, bir yanda Deniz, bir yanda onun üçüncü sınıf bir dublörü olan Demet denen ucuz fahişe ve diğer yanda şizofreni! Nereye adım atacağımı bilmiyordum; eğdiğim başımı yavaşça kaldırıp Selin’in güzelliğine ve şefkat fışkıran gözlerine bir anlık bakıyor, sonra ona yaptıklarımın acı utancı altında ezilerek yeniden eğiyordum başımı. Ne yapmam gerektiğini gerçekten bilmiyordum!</p>

    <p>“Demet,” dedim, sabırla konuşmamı bekleyen Selin’e dönerek, “biliyorum beni anlayamayacak kadar basit! Seni hayatımdan çıkarmamı sağladıktan sonra hiç ilgilenmemeye başladı benimle! İstediği bana sahip olmaktı! Bunu başardığını sandı! Şimdi de ona kul köle olmamı istiyor! Durmadan onunla ilgilenmemi, onun güzelliğini övmemi, ona şiirler yazmamı ve her şeyden önemlisi sokağa çıkmamı bekliyor benden! Anlamıyor beni, anlamıyor şizofreniyi!”</p>

    <p>Selin, hüznünü mutluluğa çeviren bir gülümsemeyle bir sigara yaktı ve dudaklarıma tutuşturdu. Demet’i hâlâ onunla kıyasladığımı görerek bir çocuk gibi sevinmişti. Gerçekten iyileşmeye başladığımı düşündü bu sırada ve sessizce dinlemeye devam etti.</p>

    <p>“Acemi bir çocuk o sadece,” diyerek devam ettim. “Ufacık bir çocuğun eline servet versen ne olur ki; en kısa zamanda tüm serveti batırır! Servete sahip olmayı işin en önemli kısmı sanan bir çocuk o daha, asıl önemli olanın serveti elinde tutmak ve büyütmek olduğunun bilincine varabilmiş değil! Bana değer vermiyor o, her şeyi ona değer vermem için yapıyor, karşılık bekliyor her şeyden! Bana sahip olduğunu sanıyor! Senin gibi değil Selin, benim için yaptıklarını adeta veresiye defterine yazıyor! Senin gibi hibe etmiyor bana sevgisini!”</p>

    <p>“Peki, sen ne yapıyorsun?” diye sordu Selin. Amacı beni kendimle yüzleştirip ne kadar büyük bir hata yaptığımı bana hissettirmekti.</p>

    <p>“Hiçbir şey!” diyerek yanıtladım bu soruyu, “Hiçbir şey yapmıyorum! Zaten ne yapabilirim ki? Acımı çoğaltmaktan başka hiçbir işe yaramadı Demet! Deniz adını duyduğu zaman deliriyor, senin adını ağzıma alacak olsam bu evin kapısını hızla vurup gidiyor! Dinlemiyor beni! Yalnızca ona iltifat etmemi istiyor. Evden dışarı çıkmamı istiyor Selin! Düşünebiliyor musun?! Evden çıkmam için baskı yapıyor bana!”</p>

    <p>“Seni anlayamaz o, bebeğim!” dedi Selin. Bana uzun zamandır yeniden samimi bir şekilde hitap edebilmiş olmak onu oldukça rahatlattı, anlattıklarım ona bunu söyleme konusunda oldukça cesaret vermişe benziyordu. “Sokakların senin için ne kadar ürkütücü olduğunu bilemez! Ama doğrusunu istersen, sokağa çıkmanı ben de isterdim, sokağa çıksan iyileşmen daha da kolaylaşacak çünkü!”</p>

    <p>Bir feryada dönüştü aniden, suskunluğun trampleninden <span class="yatik">gözyaşları denizine</span> balıklama atlayan sesim. “Sokağa çıkamam Selin” dedim hızla arkamdaki duvarı yumruklayarak. “Anlıyor musun beni, çıkamam, ne istersen iste benden, her şeyi yaparım, ama sokağa çıkamam! Kıramam beni boydan boya kaplayan kabuğumu! Dışarısı korkunç, dışarıdaki sokaklara cehennem ekmişler, ateşle suluyorlar günde beş vakit! Durmadan duyulmamış küfürler ediyor insanlar yüzüme! Çıkamam dışarı! Çıkamam! Yıkamam duvarlarımı, güçsüzüm, korkağım; saldırganlığım korkumdan! Korkuyorum, deli gibi korkuyorum yaşamaktan!”</p>

    <p>“Tamam!” diyerek sevgiyle saçlarımı okşadı Selin. “Seni üzmek istemezdim! Sen ne zaman istersen o zaman çık! Ama merak ediyorum, gerçekten, madem sana sadece acı veriyor, neden kovmuyorsun Demet’i hayatından?”</p>

    <p>“Bilmiyorum,” diyerek ıslanan gözlerimi sildim, “Hiçbir şey bilmiyorum!”</p>

    <p>“Peki!” dedi Selin, “Ama ne olur aklım sende takılı kalmasın artık! Benden seni unutmamı, senden vazgeçmemi isteme, ne olur! Yapamam bunu! Senin iyileştiğini görünceye kadar buraya gelip seni kontrol etmeme izin ver! Gerçekten hiç iyi görünmüyorsun!”</p>

    <p>“Burası senin evin!” diyerek yanıtladım bu şefkat gösterisini. “İstediğin zaman gelebilirsin, ama ben düzeleceğime inanmıyorum artık! Gerçekten tüm inancımı kaybettim. Sen sadece beni mutlu etmeye çalıştın, biliyorum bunu, ama artık lütfen beni korkularımla baş başa bırak! Ne korkularımı yenebileceğim, ne de mutlu edebileceğim seni! Bu yüzden, lütfen toparla artık kendini; bırak beni şizofreninin orta yerinde, bırak esir alsın korkularım cesedimi, bırak paranoyalar sabah akşam falakaya çeksin gözbebeklerimi, ama sen git artık. Git artık, Selin!</p>

    <p>Git artık! Ortak olma bu işkenceye! Gençliğinin orta yerinde şizofreni denen bir yalanla uğraşma daha fazla! Ben seni mutlu etmeyi bırak, sokağa bile çıkamayacak kadar güçsüzüm! Benim için yaptıklarının karşısında mahcubum! Lütfen git, git artık! Eziliyorum bu büyük sorumluluğun altında!</p>

    <p>Hayatla yüzleşmemiş bir çocuksun daha sen! Kıramam seni, incitemem! Avuçlarımda yuva kurmuş, ölümü bekleyen yaralı kelebekleri sana gösteremem! Sen mutluluğa çevir artık kıbleni, hüznüme el sürme! Zehirli bir alevdir benim yüzüm, bakanı yakar! Çocuksu yalnızlığım her seher vakti Kuran’a el basar! Tabağıma kovalar dolusu acı koymuşlar benim, yemezsem arkamdan kovalar! Bu yüzden git artık, Selin, beni şizofreniyle baş başa bırak!”</p>

    <p>“Hayır,” diyerek susturdu Selin beni, “tabii ki düzeleceksin, sadece düzelmeyi istemelisin bebeğim, sadece bunu istemelisin. İnanıyorum, atlatacaksın bu karmaşayı, bu bilinmezliklerin hepsi kalkacak ortadan, tedavülden kalkacak bir gün şizofreni; hiçbir geçerliliği kalmayacak hayatımızda!”</p>

    <p>Selin ne kadar da inanarak söylüyordu bunları, ne kadar çok seviyordu beni! Hâlâ hayatın değil hayatımız diyordu! Hiç ikinci tekil şahıs kullanmamıştı zaten Selin bu ilişkide, kurduğu her cümlenin öznesi birinci çoğul şahıstı! Bunları düşünüp bir kez daha kahroldum. Uzatsam ellerimi tutacaktı Selin, dünden razıydı her şeyi unutup yeni bir hayata başlamaya, ama utandım, uzatamadım ellerimi. Dudaklarımı aleve veren aşkı, efkârlı bir sigara dumanı gibi ciğerlerime çektim. “Seni seviyorum Selin, kal burada!” diyemedim.</p>

    <p>“Ben artık gitsem iyi olacak!” dedi Selin. “Demet beni burada görmesin, eminim senin canını sıkar bu yüzden!”</p>

    <p>“Sen bilirsin,” diye yanıtladım gülümseyerek. “Her zaman olduğu gibi benim için en iyi olanı her zaman sen bilirsin!”</p>

    <p>Bunları duyarak daha da keyiflenen Selin’in kapıya doğru ilerlerken yüzünden akan mutluluk, tüm evin havasını bir anda değiştirmeye yetmişti.</p>

    <p>“En kısa zamanda geleceğim,” dedi kapıdan çıkarken. “İstediğin bir şey var mı?”</p>

    <p>Gülümseyerek, “Sağ ol,” diye yanıtladım. “Senin gelmen yeterli!”</p>

    <p style="text-align: center;">*</p>

    <p class="kalin" style="text-align: center;"><span><span>*</span></span> <span class="yatik"><b class="kalin"><span>*</span></b></span></p>

    <p>Selin’in yaptığı bu özverili hareket aklımı başıma getirmeye yetmişti.</p>

    <p>“Ne yapıyorum ben?” diye düşündüm kapıyı yavaşça kapatırken. “Ne yapıyorum bu evde aylardır?!”</p>

    <p>Ardından hızla mutfağa girerek kendime bir fincan çay doldurdum ve oturma odasına geçtim, bir sigara yakarak hızla yatak odasına yöneldim, birkaç beyaz kağıt ve kalem alarak geri döndüm, bir şeyler karalamaya çalıştım. Sonra karaladığım bu kağıtları bir kenara bırakarak düşünmeye başladım.</p>

    <p>Derin bir nefes alıp korkularımın üzerine yürüdüm. Dışarıdaki hayatla yüzleşmek! İşte en çok bundan korkuyordum, dışarıdaki katillerden, insanların yaşadığı cinnetten ve herkesin üzerime boşalttığı nefretten korkuyordum! Selin de sokağa çıkmamı istiyordu benden! Sokaktaki insanların yüzüne bakmamı ve gülümsememi bekliyordu. Yapamazdım bunu, bunu yapamayacak kadar güçsüzdüm. Bu yüzden içime sivri bir bıçak gibi saplandı Selin’in sözcükleri ve sustum.</p>

    <p>Nasıl yüzleşirdim hayat denen yalanla! Nasıl çıkardım sokağa? Bütün insanlar cellattı, bütün insanlar adam öldürmeye yemin etmiş seri katiller gibi bakıyordu yüzüme! Nasıl çıkardım dışarıya? Hem de hangi kızı görsem Deniz ile karşılaşacağımı bile bile? Bir kez daha nasıl atardım kendimi hayat denen gayya kuyusuna? Kimse anlamayacaktı beni, saldıracaktı tüm insanlar, durmadan jilet atacaklardı korkak bakışlarıma! Yıldırımlar düşecekti o kalabalık sokaklarda yüreğime, Richter’in anasına bacısına söven depremler bir tek beni enkaz altında bırakacaktı!</p>

    <p>Bu yüzden sokaklardan korkuyordum, Deniz ile karşılaşmaktan korkuyordum. Bir deli gibi dört dönüp Üsküdar meydanında önüme gelen herkese onu sormaktan korkuyordum. Sokaktaki her kızın yüzünde Deniz ile bir kez daha karşılaşmaktan korkuyordum! Çünkü Deniz ile her karşılaşmam hiç yapılmamış bir <span class="yatik">boğa güreşiydi</span> ve artık yaşlı bir matadordum! Katlanamazdım, dayanamazdım Deniz’i görmeye!</p>

    <p>“Neler oluyor?” deyiverdim gözlerimi boşluktan koparmaya çalışarak. “Neler oluyor bana aylardır tıkılı kaldığım bu evde?!”</p>

    <p>Korkak olduğumu ilk kez o an kabullendim ve bir an önce dışarıya çıkmaya karar verdim! Ve kabullendiğim bu korkaklığı hiç yokmuşçasına söktüm attım bir anda içimden! Ama dışarıya çıkmadan önce halletmem gereken önemli bir şey daha vardı: Demet!</p>

    <p>Demet köşe bucak kaçtığım Deniz değil miydi sanki? Onun dublörlüğünü yapmak için girmemiş miydi hayatıma? Deniz’den kaçmaya çalışıyorsam Demet’in bu evde ne işi vardı? Yüzleştim kendimle! Gerçeklerle yüzleştim o anda ve Demet’i de paket yapıp cehenneme göndermeden rahat nefes alamayacağıma karar verdim.</p>

    <p>Selin’in konuşmalarını, sesindeki sıcaklığı, bakışlarını ve evin içine getirdiği mutluluğu bir kez daha hatırladım. Ben Selin’e aittim! Selin’e aitti ellerim, gözlerim ve parmaklarımdan kalemin ucuna dökülen tüm mısralar! Hepsi Selin’e aitti! Nasıl yapmıştım peki tüm bunları? Nasıl ihanetin buz tutmuş mağaralarına kilitlemiştim Selin’i? Nasıl yapabilmiştim bunu? Giderek daha da hınçlandım! İçimden bir ses, “Ayağa kalk!” diye bağırıyordu sanki!</p>

    <p>“Sık yumruğunu ve vur duvarlara, seni kendi içine hapseden duvarlarını yık! Kır kabuğunu yumruklarınla! Güçlüsün sen! Dışarıdaki herkesten daha güçlüsün!”</p>

    <p style="text-align: center;"><b>*</b></p>

    <p style="text-align: center;"><b><span><span>*</span></span> *</b></p>

    <p>Selin’in bu eve gelmiş olduğundan haberi olmayan Demet, büyük bir sevinçle kapıyı çaldığında saat öğleden sonra üç civarıydı. Selin’in gidişinin ardından kendimi baştan aşağıya sorguya çekmiş, çok önemli kararlar almış, cesaretini toplamış ve kararlılığımı yüzüme takınmıştım. O kadar güçlü hissediyordum ki kendimi, sabahki o bitkin ve hayat yorgunu gözlerim şimdi yeniden doğmuş gibi parlıyorlardı! Çalan kapıyı hızla açtığımda Demet’le karşılaşacağımdan emindim, soğuk, buz gibi bir sesle, kurbanını bekleyen bir katil gibi, “Merhaba!” diyerek içeri davet ettim onu. “Ben de seni bekliyordum!”</p>

    <p>Soğuk tavrımdan hoşlanmayan Demet suratını asarak geçti oturma odasına. Bu sırada mutfaktan kendime bir fincan çay aldım, Demet’e kasti olarak çay koymadım ve oturma odasına gelip Demet’in karşısına oturarak bacak bacak üstüne attım. Saçlarımda ipekten örümcek ağları ve ruhuma ipek bir ten giyerek son kez çıkmıştım o gün Demet’in karşısına!</p>

    <p>“Seninle konuşmak istediğim çok önemli şeyler var!” diyerek anlatmaya başladım. Sesimdeki azarlama tonu Demet’in canını iyice sıkmıştı!</p>

    <p>“Buraya kadarmış!” dedim, zevk aldığımı belli eden bir sesle. “Game over!”</p>

    <p>Şaşırmış gözlerle alaycı bir şekilde bakan gözlerime baktı Demet.</p>

    <p>“Anlamadım.” dedi.</p>

    <p>Gayet iyi anlamıştı anlamasına, ama anlamazlıktan geliyordu. Zaten, yalnızca işine gelen şeyleri anlamak İstanbul sokaklarında moda olmuştu artık.</p>

    <p>“Anlaşılmayacak bir şey yok!” diye yanıtladım çayımdan büyük bir yudum alarak, “Bu bir oyundu ve bitti!”</p>

    <p>Demet’in şaşkınlığı, bir sancı olup yüreğine saplandı bunu duyunca gözbebeklerini büyütüp kaşlarını kaldırdı.</p>

    <p>“Aramızdakileri oyun olarak adlandırdığına inanmak istemiyorum!” dedi.</p>

    <p>Afallamış ve elinden oyuncağı alınmış küçük bir kız çocuğu gibi zırlamaya başlamıştı. Gözyaşı ve duygusallık silahını üzerime doğrultmuş ve beni bu silahla tehdit ediyordu, ama her şey için artık çok geçti! O derece kararlıydım ki, sanki günlerdir üzerinde düşündüğüm şeyler kabuğunu kırarak dışarı çıkmışlardı. Demet bu düşünceyi bir anda oluşmuş sansa da aklı başında tüm filozoflar çok iyi bilir ki, <span class="kalin">hiçbir düşünce bir anda oluşmaz!</span></p>

    <p>İçindeki aldatılmışlık ve kandırılarak elinden oyuncağı alınmışlık hissi ile düşünüyordu şimdi Demet uzun uzun, sigaraları birbirine ekleyerek... Nasıl olmuştu, ben hani ona teslim etmiştim tüm ruhumu, nerede yanlış yapmıştı, sevmemiş miydi beni? Hak etmemiş miydi hiç? Beni dinlemiyordu bile, onu tek ilgilendiren terk ediliyor oluşuydu! Yaşadığımız o muhteşem şehvet dakikalarını bile oyun olarak adlandırıyordum! Bu kadar büyük bir hakaret olmazdı! Demet bu hakaretleri hak etmeyecek kadar güzeldi, çekiciydi, onunla yatmak için erkekler birbirine bıçak çeker, ana bacı söverlerdi uzun ve karanlık okul koridorlarında! Öyleyse ben neyime güveniyordum da oyunu bitiriyordum? Peki, kim galipti bu oyunda? Demet, içinde cevapsız sorulan birbiri ardına sıralarken avuçlarına tutuşturulan hazine sandığının hızla avuçlarından kayıp gidişini ilk kez görerek kahroldu!</p>

    <p>O yalnızca reddedilmenin ve oynanmışlığın acısını yaşıyordu. Aşk mı? Demet ne bilirdi ki aşkı?! Bedenini bir kalkan gibi kullanıp üzerine yürüdüğünü sandığı hayat kahkahalar atıyordu onun suratına bakıp bakıp! Acıyordu ona herkes, acıyordu zebaniler, “Ne kadar da güzel bir bedeni var... ” diyordu tüm melekler. “Yazık ki, içinde onu taşıyacak bir ruh yok!” Bunları yalnızca İstanbul duyuyordu ve itiraf etmek gerekir ki, ilk kez bir ayrılığa alkış tutuyordu, bir bando borazanını üfler gibi üflüyordu rüzgârı kalabalık meydanların üzerine! İlk kez bir ayrılık, İstanbul’un topraklarının üzerindeki kurumuş ağaçları canlandırıyordu. Ah, ne kadar da güzel bir gündü!</p>

    <p>Sessiz bir şekilde hırsla sigarasını içen Demet’e dönerek büyük bir kararlılıkla devam ettim sözlerime.</p>

    <p>“Hepsi yalandı!”</p>

    <p>“Peki her şey mi?” diye sordu yalvaran gözlerle. “Her şey mi yalandı?”</p>

    <p>Hiç duraksamadan Demet’in karşısındaki koltuğa otururken, gevrek bir kahkahayla ısıttım odanın her yanını, “Elbette yalan!”dedim, “Elbette bir oyundu seninle başladığımız bu <span class="yatik">yalatıl</span> Her şeyimi sundum sana.” Bu sırada ellerimi iki yana çaresizce açtım ve dudaklarımı büktüm. “Ama sen beni mutlu etmeyi beceremedin! Bedensel zevklerin için kullandın beni yalnızca! Yalnızca bana sahip olmanın keyfini sürmek istedin! Oysa ben bana sahip olmanı değil, <span class="kalin">ben olmanı</span> istemiştim! Sen anlamadın, anlamadın, anlamadın! Yazık!”</p>

    <p>Utandı Demet, vücuduna bakan gözleri kendi vücudundan ilk kez bu kadar tiksindi, hak verdi bana, bedeniydi onun için tek önemli olan, o değersiz bedeni! Oysa ben inanılmayacak derecede değerli bir ruha sahiptim, kendisine lütfedilen bu ruhu hak ettiğini sandı Demet, hiç hak etmemiş olmasına rağmen! Bunları anlamıştı artık, ama her şey için çok geçti ve Demet ilk kez o an âşık oldu belki de bana, yani beni kaybettiğini anladığı anda!</p>

    <p>Gülümseyen yüzümü biraz daha hüznün kıblesine döndürerek dökmeye çabaladım içimdekileri; anlattıkça açılıyordu içimdekiler, anlattıkça Dünya daha az korkunç olmaya başlıyordu gözümde. Sokaklar daha az korkutuyordu beni. Demet’in yüzüne bir kez daha dikkatle baktım; Deniz’den eser bile yoktu!</p>

    <p>Sonra yeniden, oturduğum koltuktan kalktım, cama doğru yöneldim, perdeyi aralayıp biraz sokağa baktım, sonra da hızla Demet’e döndüm.</p>

    <p>“Ama,” diye bağırmaya başladı Demet, başını eğdiği yerden hiddetle kaldırarak, “beni neden terk ettiğini açıklamayacak mısın?! Selin, değil mi? O <span class="yatik">kaltak</span> gelip seni ayarttı, değil mi?” Acıyarak güldüm yalnızca Demet’in bu isyanına yavaşça koltuğa otururken. “Çok aşağılıksın!” dedim ve arkama yaslanarak kollarımı bağladım, “Gerçekten ‘kaltak’ sıfatını hak eden sen olmana rağmen Selin senin için bir kez bile bu sıfatı kullanmadı! Şimdi sen bunu kullanarak ancak gözümde kendi zayıflığını kanıtlıyorsun! Olsaydı yüzüne böcek ilacı sıkmak isterdim! Yazık ki, evde böcek ilacı yok! Çünkü senden önce hiç böcek girmemişti bu eve!” Pişman olduğu her halinden belli olan Demet, “Özür dilerim!” dedi utangaç gözlerle kızgın suratıma bakarak. “Gerçekten ne yaptığımı bilmiyorum, daha dün her şey çok güzel ilerlerken bugün bana her şeyin <span class="yatik">yalan</span> olduğunu söylüyorsun! Sen gerçekten <span class="yatik">dengesizsin</span> Cenk! Biliyorum, yarın gelip bana âşık olduğunu söyleyeceksin!”</p>

    <p>Neşeyle kocaman bir kahkaha attım, “Unutma” dedim, “ben asla gelmedim senin ayağına! İlk kez gelen de sendin, son kez gidecek olan da!” Demet, utancının ağırlığı altında biraz daha ezildi.</p>

    <p>“Her ne olursa olsun, seni sevdim!” dedi. Söylediklerine kendisi bile inanmıyordu. “Beni kovuyorsun yani, öyle mi?” diye sordu ardından iyice hınçlanarak.</p>

    <p>“Evet,” diye yanıtladım, gururla arkama yaslanarak. “Sana ihtiyacım yok ki benim! İnsan yalnız da mutsuz olabilir çünkü. Hem böylesi daha bile kolaydır. Ahh! Yalnız mutsuz olmak!..”</p>

    <p>“Beni kovduğuna pişman olmayacak mısın peki?” diye sordu. Kendimden emin tavırlarım onun canını hiç olmadığı kadar sıkmıştı; zayıflığı kabullenemiyor, hâlâ benim ona muhtaç olduğumu düşünüyordu. Öyle ya, ben bir daha bu kadar güzel bir kızı nereden bulacaktım? Pişman olacaktım elbette! Şehvet beni yeniden Demet’e getirecekti! Ah, zavallı ucuz fahişe, gerçekten böyle düşünüyordu!</p>

    <p>“Hayır! ” diyerek yanıtladım keyifle yeni bir sigara yakarken...</p>

    <p>Demet, kararlı bir sesle söylediğim bu sözlerden etkilenmiş, karşımdaki acizliğini yavaş yavaş kabul etmeye başlamıştı!</p>

    <p>Bu nedenle hiçbir cevap veremedi bu sözlerime, yavaşça oturduğu koltuktan kalkıp kapıya yöneldi, kapının önüne geldiğinde kovulmuş olmayı hâlâ kendisine yediremiyor, sessiz gözyaşlarıyla ağlamayı sürdürüyordu. Bense ilk kez bu kadar keyifle açıyordum evin kapısını. Yüzümde alaycı bir tebessümle, “Hoşça kal!” dedim. Demet, kapının önünde son bir kez daha gülümseyen yüzüme baktı.</p>

    <p>“Pişman olursan, beni mutlaka ara!” dedi.</p>

    <p>Şiddetli bir kahkahayla karşılık verdim buna. “Arayamam,” dedim, “çünkü telefon numaranı bana hiç vermedin, artık vermene de gerek kalmadı!”</p>

    <p>Demet, geçmişi hatırladığı o birkaç saniye içerisinde bana telefon numarasını gerçekten verip vermediğini düşündü; vermemişti! Büyük bir acıyla arkasını döndü, başını eğdi ve merdivenlerden inmeye başladı. Bense hızla kapıyı kapattım ve bir keyif sigarası daha yaktım! Demet nedeniyle mutlu olduğum ilk ve tek gün buydu; yani onu yaşamımdan kovduğum gün!</p>
  </div>

  <p><span><br /></span></p>
</body>
</html>
