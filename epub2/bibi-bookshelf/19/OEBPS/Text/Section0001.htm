<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body>
  <p class="yatik" style="text-align: center; font-size:2em"><a><span class="yatikkalin">BÖLÜM II</span></a></p>

  <p class="yatik" style="text-align: center; font-size:2em"><a><span class="yatikkalin"><br /></span></a></p>

  <p class="yatik" style="text-align: center;"><span class="yatikkalin">MAYISTOS MASALLARI</span></p>

  <div>
    <h1 class="yatikkalin"><a><span>Mayıstos Masalları</span></a></h1>

    <p class="yatik" style="text-align: right;"><span>Mayıs’ın 16 ’sında yağan yağmurdun</span></p>

    <p class="yatikkalin" style="text-align: right;"><span>Sel olup Ağustos ’un 22 ’sine aktın...</span></p>

    <p class="yatikkalin" style="text-align: right;"><span>Ve böylece başladı</span> <span class="yatikkalin"><span>Mayıstos Masalları</span></span></p>

    <p class="yatikkalin" style="text-align: right;"><span class="yatikkalin"><span><br /></span></span></p>

    <p><span>2003 yılının güzel başlayan bir Nisan sabahı, İstanbul’un en güzel kızı olan Üsküdar’ın merkezine çok yakın bir yerde, otuz yıllık bir apartmanın ikinci katında bulunan evimin kapısı sessizce açıldı. Kapıdan orta boylu, iri elâ gözlü, sarıya çalan uzun kumral saçları tepeden toplanmış ve yirmili yaşlarda olduğu her halinden belli, oldukça güzel bir genç kız girdi. Bu, yıllardır beraber olduğum (ruh)eşim Selin’den başka kim olabilirdi ki...</span></p>

    <p><span>Hatırlamıyordu hiç kimse Selin adli bu güzel kız çocuğu ne zaman doğdu, ne zaman düştü bir ay parçası gibi İstanbul’un kucağına?!</span></p>

    <p><span>Selin’in yavaşça kapısını aralayarak girdiği ev, son bir yıldır beraber yaşadığımız evdi. Ne zaman Sultan Mehmet gelse İstanbul’un aklına eğilir, kızı Üsküdar’ı koklar, ona sarılır, yosun kokan rüzgârlarla durmadan gözyaşlarını Karadeniz’e taşır; bu yüzden her gün en az yirmi beş saat çarpar İstanbul’un gözleri benim hayatıma.</span></p>

    <p><span>Bu apartmanın da dış sıvası, caddeyi boydan boya kaplayan tüm diğer apartmanlar gibi yer yer dökülmüştü. Oturduğumuz bu küçük evin iki tanesi oldukça dar olmak üzere üç odası vardı, ama bir salonu yoktu. Zaten bir salona ihtiyacımız da yoktu; ne salonu dolduracak kadar eşyamız vardı, ne de o salonda misafir edecek arkadaşlarımız. Mutfak evin giriş kapısının tam karşısındaydı, diğer üç oda ve banyo, mutfaktan sonra gelen uzun ve asla Güneş görmeyen karanlık koridor boyunca dizilmişti. Koridorun en sonundaki odayı yatak odası olarak kullanıyorduk, onun yanındaki oda küçük bir çalışma odasıydı ve diğer oda ise oturma odası olarak kullanılan, yalnızca bir koltuk takımından ve bir masadan ibaret sade bir odaydı.</span></p>

    <p><span>Selin, Marmara Üniversitesi’nin Edebiyat Fakültesi’nde ikinci sınıf öğrencisiydi, ailesi Ankara’da oturuyordu. Selin, her şeyimdi benim; “Her şeyim...” derdim ona insan sesinin bürünebileceği en şefkatli ve en sevecen tonuyla, “Her şeyim...”</span></p>

    <p><span>Selin son günlerde hiç beğenmiyordu durumumu. Birkaç günlüğüne ailesini görmek için Ankara’ya gitmişti ve ne olmuşsa o zaman olmuştu. Zaten o ne zaman benden birazcık uzaklaşacak olsa her şey berbat oluyordu. Onun olmadığı geceler boyunca defalarca halüsinasyonlar görmüş, sabaha kadar onun dönmesini beklemiş ama sonunda uyuyakalmıştım.</span></p>

    <p><span>Yine eskiye dönüyor gibiydim. Kimseyle konuşmuyor, sokağa çıkmıyor, olabildiğince az yemek yiyor, telefonları bile açmıyordum. Korkuyordu Selin bana bir şey olmasından ve beni kaybetmekten deli gibi korkuyordu. Ben ilk aşkıydım onun, dahası Selin, yalnızca benimle beraber olmak için yaratıldığına inanıyordu artık. Ben ise son günlerde yine Deniz’den başka hiçbir şey düşünemez olmuştum. Selin’e söylememeye çalışsam da, o çok iyi anlıyordu Deniz’in üzerimde ne kadar derin bir etki bıraktığını. İçin için kıskansa da Selin Deniz denen yalanı, belli etmezdi hiç bana, bir annenin çocuğuna sarıldığı gibi sarılıp benimle birlikte ağlardı.</span></p>

    <p><span>“Geçecek bebeğim, inanıyorum sana,” derdi hep. “Yeneceksin onu bir gün ve biz sonsuza dek mutlu olacağız!”</span></p>

    <p><span>Çünkü Selin karşılıksız sevmişti beni, çıkarsız ve art niyetsiz... Yalnızca sevmişti, benden öncesini hatırlamıyordu hiç, hayata başlamak için sanki yıllarca yalnızca beni beklemişti. O, beni sevmek için yaratılmış bir melekti sanki; çünkü sadece melekler görevlerine onun kadar sadık kalabilirlerdi.</span></p>

    <p><span>Selin, eğer beni birazcık bile tanıyorsa yeni bir şizofreni komasına girmeme ramak kaldığını çok iyi biliyor olmalıydı, bu yüzden korkuyordu, deliler gibi korkuyordu. Benimle birlikte geçirdiği son üç yıl boyunca çok iyi öğrenmişti şizofreninin sık sık tekrardan ortaya çıkan bir hastalık olduğunu. Şizofreni öyle birkaç hafta süren basit bir hastalık değildi; tam bitti zannederken tekrarlar, ikimizin de hayatını berbat ederdi.</span></p>

    <p><span>Şizofreni ne zaman çalsa kapılarımızı her ikimiz de durmadan geri alırdık avuçlarımızda tuttuğumuz kum saatlerini. Zaten Selin’in benden ayrı bir yaşamı yoktu artık, ben iyiysem iyiydi, kötüysem o da kötüydü. Şizofreni genellikle bahar aylarında ortaya çıkar, eylülün gelişiyle korkuya kapılır ve şubatın ortalarına doğru çeker giderdi hayatımızdan. Her sene tekrarlanan rutin bir şey olmaya başlamıştı artık bu iğrenç komalar.</span></p>

    <p style="text-align: center;"><span><b>*</b></span></p>

    <p style="text-align: center;"><b><span><span>*</span></span> <span>*</span></b></p>

    <p><span>Sessizce girdi Selin kapısı ardına kadar açık yatak odasına. Uyuduğumu gördü, oysa uyumuyordum ama hareket de edemiyordum. Yavaşça ve sessiz adımlarla ilerleyerek üzerimdeki yorganı ancak başım görünecek kadar çekti, aynı yavaşlıkla yatağın köşesine oturup ürkek dokunuşlarla okşadı saçlarımı ve boynuma doğru eğilerek yumuşacık bir öpücük kondurdu. Sanki sihirli bir güvercin İstanbul’un sokaklarından birine en güzel tüyünü düşürdü, sanki bir meltem okşadı Boğaz’ı, o kadar güzel bir öpücüktü bu. Uyanmadım; Selin beni uyandırmamaya özen göstererek yataktan kalktı ve kapıyı yavaşça çekerek odadan çıkıp mutfağa doğru yöneldi. Ocaktaki demliğe çay suyu koydu, dolabı açarak kahvaltılıkları mutfaktaki yuvarlak yemek masasının üzerine özenle yerleştirdi. Çay olana kadar mutfak tezgâhı üzerindeki bulaşıkları yıkadı ve çayı demlenmeye bırakıp yeniden yattığım odaya girdi. Bunların hepsini gözlerim kapalıyken gördüm!</span></p>

    <p><span>Oda oldukça karanlıktı, Güneş yağmurun ardından bir süreliğine şehrin üzerinde yükselmeyi denemiş, ancak başarılı olmayarak yine yerini puslu bir havaya bırakmıştı ve ben asla açmazdım perdeleri. Selin önce büyük camın kenarına gelip koyu vişne çürüğü rengindeki perdeleri yavaşça çekti, gün ışığı sanki yüzyıllardır girmemiş gibi bir anda doluverdi odanın ciğerlerine. Yatarken açık bıraktığım müzik setini de kapatan Selin, yatağın başucuna oturdu ve yanağıma kocaman bir öpücük kondurarak;</span></p>

    <p><span>“Aşkım...” dedi. “Hadi uyan artık... Saat iki buçuk!”</span></p>

    <p><span>İstemeye istemeye de olsa kalktım yataktan, isteksiz bir sesle “Günaydın,” diyerek, yavaş hareketlerle yatak odasının yanındaki banyoya girip lavaboda elimi yüzümü yıkadım. Tam banyodan çıkacağım sırada gözlerim birden aynadaki yansımama çarptı, gözlerimin altı mosmor olmuştu ağlamaktan, bakışlarımı zorlukla aynadaki yansımamdan çekerek yüzümü kapının arkasında asılı duran havluyla sildim ve mutfak masasında beni bekleyen Selin’e doğru aynı yavaş hareketlerle ilerledim.</span></p>

    <p><span>Kahvaltı masasına oturup masanın ortasında duran şeker kabına doğru uzattım kolumu, başım eğikti ve şeker kabına hiç bakmadan, ellerimle bir avuç şeker alarak çay fincanına attım. Düşen şekerlerin fincandan taşırdığı sıcak çay damlaları yüzüme değince irkildim. Korkulu ve endişeli gözlerle beni izleyen Selin, dudaklarına doğru götürdüğü çay fincanından bir yudum aldıktan sonra fincanı yavaşça masaya bırakıp, bana doğru uzandı.</span></p>

    <p><span>“Neyin var bebeğim?” diye sordu en üzgün sesiyle. Sesindeki hüzün ve koruyucu melek ifadesi gözlerine de yansımıştı.</span></p>

    <p><span>“Yok bir şeyim...</span><span><span>”</span></span> <span>deyiverdim en isteksiz ses tonumla. Selin’in gelmiş olmasından rahatsızlık duymuş gibi bir halim vardı. Sanki geceler boyunca onun bir an önce geri dönmesi için dua eden ben değildim.</span></p>

    <p><span>Selin başını iki yana sallayarak dudaklarını büktü. “Tabii tabii, hiçbir şeyin yok...” diyerek yanıtladı bu baştan savma yalanımı ve her zamankinden çok daha dikkatli bakmaya başladı normalden en az on kat daha yavaş ve isteksiz hareket eden bedenime...</span></p>

    <p><span>“Bir şey yemeyecek misin bebeğim?” diye sordu.</span></p>

    <p><span>“Canım hiçbir şey yemek istemiyor...” diye cevapladım bu soruyu da, aynı isteksiz tavırla.</span></p>

    <p><span>Sanki Selin bir cehennem zebanisi gibiydi ve mahşer yerinde hesap veriyormuş gibi hissediyordum onun her sorusunu yanıtlarken. Ne yapacağını bilemeyen Selin, çantasından çıkardığı paketten bir sigara alıp yakarak bana uzattı ve ardından bir tane de kendisine yaktı. Tabaklarda büyük bir hüzünle bekleşen kahvaltılıklara her ikimiz de dokunmadık.</span></p>

    <p><span>Kısa süren fakat oldukça korkutucu bir sessizliğin ardından, Selin yere diktiği gözlerini korkuyla bana çevirdi.</span></p>

    <p><span>“Bu sabah ilaçlarını içecek misin bebeğim?” diye sordu.</span></p>

    <p><span>Birden ürperiverdim, tüm tüylerim birer iğne olup saplandı sanki derime, gözbebeklerimden alev fışkırdı sanki; sanki saçlarım bana ait değildi, gerçek olup olmadığını kontrol eder gibi saçlarımı ellerimle arkaya doğru ittim, sonra yavaşça Selin’e döndüm.</span></p>

    <p><span>“Hayır!” dedim.</span></p>

    <p><span>Sert bir “Hayır!</span><span><span>”</span></span><span>dı bu ve Selin biliyordu artık bunun hiç ama hiç hayra alamet olmadığını. İçmiyordum ilaçlarımı, her gün neredeyse zorla içiriyordu Selin bana o lanet olasıca ilaçları; bana âşık bir hemşire gibiydi zaten, biliyor gibiydi bana bakmazsa bir gün bile yaşayamayacağımı. Her gün ilaçlarımı içeceğine dair söz</span></p>

    <p><span>verirdim ve her gün de sözümü tut(a)mazdım. Selin’i üzmemek için <span class="yatik">beyaz yalanlar</span> söylerdim, içime atardım durmadan, içimden dudaklarıma kadar yükselmiş yangını.</span></p>

    <p><span>“İyiyim...” derdim.</span></p>

    <p><span>Selin inanmazdı bu yalana, ama hep inanmış gibi yapardı. İnanmak zorundaydı, başka hiçbir çaresi yoktu çünkü. Ben kötü olursam o beter olurdu!</span></p>

    <p><span>“İyisin tabii ki bebeğim ve eminim çok daha iyi olacaksın...</span><span><span>”</span></span> <span>derdi, durumumun gün geçtikçe daha da kötüye gittiğini göre göre.</span></p>

    <p><span>Hiç ama hiç sevmiyordum ilaçları, tıpkı tüm diğer şizofrenler gibi.</span></p>

    <p><span>“Artık ilaç içmeyeceğim!” diyerek gözlerimi çivilemiş olduğum kahvaltı masasından yavaşça kaldırıp Selin’e en kötü bakışlarımdan birisini fırlattım.</span></p>

    <p><span>Öyle büyük bir acıyla baktım ki Selin’in suratına, İstanbul bile korkudan gözlerini yummak zorunda kaldı. Selin, bu bakışı görünce yüz kızartıcı bir suç işlemiş gibi hissetti kendisini ve boynunu eğdi. Ama kısa süren bir suskunluğun ardından tüm cesaretini yeniden toplamayı başardı.</span></p>

    <p><span>“Ama neden?” diye sordu, “Neden, bebeğim?!”</span></p>

    <p><span>“Çünkü... ilaçlar öldürüyor beni!” dedim. Sesim bir suçluyu azarlayan sinirli bir komiser gibi yankılandı tüm mutfakta. Yine de büyük bir umutla tuttu Selin ellerimden.</span></p>

    <p><span>“Hayır!” dedi büyük bir inançla. “İyileşeceksin bebeğim! Emin ol, daha iyi hissedeceksin bunları içince kendini, iyileşeceksin!”</span></p>

    <p><span>Durdum! Hiçbir şey gelmedi aklıma, o kadar umut dolu, o kadar sevecendi ki sesi, ilaçları içmememi haklı gösterebilecek bir tek neden bile bulamadım.</span></p>

    <p><span>“Lütfen, Selin,” dedim yalnızca, “üstüme gelme, o ilaçları içmeyeceğim!”</span></p>

    <p><span>Selin, hayatında hiç içmediği bu ilaçların ne kadar acımasız olduklarını benim kanlanmış gözbebeklerimden biliyordu. Ama o da çaresizdi, içirmek zorunda olduğunu düşünüyordu bu ilaçları bana. Belki iyileşebilirdim, belki de yeniden mutlu olabilirdik, belki eskisi gibi olabilirdi yine her şey, belki...</span></p>

    <p><span>Selin, bu düşünceler içerisinde, oturduğu sandalyeden hızla kalkarak arkamda duran buzdolabının kapağını açtı, yeni bir cinayete hazırlanan acımasız bir kiralık katil nasıl doldurursa silahının şarjörünü, aynen öyle aldı jelatinlerin içinden ilaçları ve avucunda üç tabletle geldi, diz çöktü önümde, masada duran su bardağı ile birlikte ilaçların bulunduğu avucunu bana uzattı.</span></p>

    <p><span>“Hadi bebeğim,” dedi, “iç şunları!”</span></p>

    <p><span>Bir süre Selin’in avucunda duran ilaç tabletlerine baktım, sonra yavaşça uzatıp titreyen parmaklarımı ilaçları avucundan aldım ve gözlerimi sımsıkı yumarak hepsini bir yudum su eşliğinde yutuverdim. Selin’in büyük bir sevgi ve umutla yalvaran gözlerini görmeseydim hiçbir şey bu ilaçları içiremezdi bana.</span></p>

    <p><span>Masanın üzerinde duran sigara paketine uzanıp bir sigara daha yaktım ve Selin kalkarak buz gibi olmuş çayımı döküp demlikten fincana çay doldurdu ve önüme koydu, bu kez şekerleri de fincanın içine attı. Çayımdan bir yudum aldıktan sonra hüzünle yalvaran gözlerimi onun üzerine diktim.</span></p>

    <p><span>“İlaçlar...” dedim birden. Sesimdeki hüzün tüm mutfağı karartmıştı sanki. “Öldürüyor bunlar beni... Durmadan kanatıyor bu ilaçlar bileklerimi! Cadılar bayramının resmi içeceği bunlar...”</span></p>

    <p><span>Selin, büyük bir suçlulukla saçlarımı okşadı ve bana doğru eğildi.</span></p>

    <p><span>“Aşkım,” dedi, “emin ol daha iyi olacaksın... Sana ihtiyacım var, ayağa kalk! Haftalardır görmedim gerçekten gülümsediğini. Toparlan artık ne olur, eskisi gibi sarıl bana, gülümse, beni sevdiğini söyle... Ne olur, aşkım, donuk bakışlarını canlandır, ağlayan bakışlarıma can ver, sana ihtiyacım var!”</span></p>

    <p><span>Ağlamamak için zor duruyordum, böyle anlarda hiç bakamıyordum onun inanç yuvası yüzüne, çayımdan bir yudum alarak fincanı giderek daha fazla titremeye başlayan elimden masaya bıraktım, yavaşça kafamı Selin’e çevirdim ve boynumu okşayan elini dizime doğru götürerek sıkıca tuttum. Selin’in gözlerinin içine bakmaya başladım; donuk bir bakıştı bu, başım durmadan spastik bir çocuk gibi sağ yanıma doğru düşüyordu. Sıkı sıkıya tuttuğum elini bırakmamıştım, söyleyecek hiçbir söz gelmiyordu aklıma, ona karşı kendimi suçlu hissediyordum. Öylesine inanıyordu ki Selin her şeyin düzeleceğine ve mutlu olacağımıza, ben her an biraz daha fazla şüpheleniyordum onun insan olduğundan.</span></p>

    <p><span>Derin bir nefes aldım ve birden, “Seni seviyorum...” diyerek sarıldım Selin’in omuzuna. Ve acıdan titreyen dudaklarımı kemirerek konuşmaya başladım:</span></p>

    <p><span>“Kraliçem; Deniz, yine o lanet olasıca cadı, senin tahtına göz dikti... Bırakma beni, bana zarar veriyor o, beni kölesi etmek için uğraşıyor! Bırakma beni, sarıl, daha sıkı sarıl, onun düşlerimi benden çalmasına izin verme!.. Ne zaman öpüşse bu ilaçlar damarlarımda gezinen alyuvarlarla her yanda yassı mumlar yakarak Deniz’i çağırıyor sanki içimdeki satanist hahamlar... Deniz denen küçük şeytan, bu ilaçlarla besleniyor aşkım, ne olur bırakma ellerimi!”</span></p>

    <p><span>Ve annesini kaybetmiş ufak bir oğlan çocuğu gibi hıçkırmaya başladım, gözyaşlarıma eşlik eden hıçkırıklar Selin’in içini deldi geçti... O da en masum ve en hüzünlü gözyaşlarıyla eşlik etti bana, kendisine sıkı sıkı sarılmış beni kollarımdan tutup biraz ileri iterek yüzüme yaklaştı ve dudaklarımdan öptü. İkimizin yanaklarından süzülen tuzlu gözyaşları dudaklarımızda iki <span class="yatik">deniz</span> olup buluştu, buluşup iki <span class="yatik">denizden</span> tek <span class="yatik">okyanus</span> oldu. Islak gözlerimin içine baktı Selin.</span></p>

    <p><span>“Aşkım,” dedi birden, sesindeki umut tüm şehri aydınlatmıştı sanki; “ben hep burada olacağım, kraliçen seni ne zaman yalnız bıraktı? Yeter ki sen kraliçenin ellerini bırakma!”</span></p>

    <p><span>Son cümleyi söylerken yüzüne haylaz ve kıskanç bir kız çocuğu maskesi takmıştı sanki. Bu muzır sözleri beni azıcık da olsa gülümsetmeyi başardı. Parmaklarımı yavaşça gözlerime götürüp gözyaşlarımı sildim ve hiç zaman kaybetmeden kapatıp gözlerimi, ruhumu ıslak dudaklarıma doğru sokulan sevgilime teslim ettim.</span></p>

    <p><span>“Seni seviyorum...</span><span><span>”</span></span> <span>dedi Selin.</span></p>

    <p><span>Sanki dudaklarından ruhu akıyordu içime; öyle değişik bir öpüşmeydi yaşadığımız. Selin, dünyadaki en büyük umutla sarıldı bana.</span></p>

    <p><span>“Şimdi daha iyisin...</span><span><span>”</span></span> <span>dedi. “Ne dersin, aşkını? Öyle değil mi?”</span></p>

    <p><span>Sadece güzel bir tebessümle karşılık verdim ve başımı sallayarak onayladım onu, Selin bir kez daha hayat vermişti bana, hem de intihar durmadan kapımı yumruklarken ve ben sürekli <span class="yatik">'Evde yokum!'</span> numarası yaparken... Selin, hınzır bir çocuk gibi aniden oturduğu sandalyeden kalktı ve kolumdan çekelemeye başladı.</span></p>

    <p><span>“Hadi aşkım,” dedi, “içeriye geçelim...”</span></p>

    <p><span>Biliyordum bunun anlamını. Beni alıp yatak odamıza götürdü, odaya girer girmez evde bizden başka hiç kimse olmamasına rağmen odanın kapısını kapadı ve beni duvara doğru itip dudaklarıma yapıştı. Sonra ikimiz de büyük bir hızla yatağa yuvarladık bedenlerimizi...</span></p>

    <h1 class="yatik" id="sigil_toc_id_15"><a><span>Aşk Ölümü Yener</span></a></h1>

    <p class="yatik" style="text-align: right;"><span>İnsan bir kere ölür</span></p>

    <p class="yatik" style="text-align: right;"><span>Her gün ölen umutlarımızdır</span></p>

    <p class="yatik" style="text-align: right;"><span>içimizdeki</span></p>

    <p class="yatik" style="text-align: right;"><span>Paramparça olmuş sevgilerdir</span></p>

    <p class="yatikkalin" style="text-align: right;"><span>Ümit Yaşar Oğuzcan</span></p>

    <p class="yatikkalin" style="text-align: right;"><br /></p>

    <p><span>Oldukça kısa süren öpüşmemizin ardından ansızın durdum, sanki tüm sokaklardaki insanlar durdu, zaman durdu sanki. Ne olduğunu anlamaya çalışan Selin’in gözlerine baktım ve yavaşça kulağına doğra eğildim.</span></p>

    <p><span>“Kötüyüm bebeğim...” diye fısıldadım.</span></p>

    <p><span>Yatakta doğrularak kolumu yavaşça Selin’in arkasında duran sehpaya doğru uzattım ve sigara paketinden bir tane alarak, paketten çıkardığım sigarayı büyük bir hüzünle yaktım. Sonra paketten bir tane daha çıkarıp Selin’e uzattım. Selin dokunsan ağlayacak gibiydi, titreyen parmağını uzatıp tuttuğum paketten bir sigara da o aldı, yaktığım çakmağı elimden hızla alarak, sigarasını kendi yaktı ve çakmağı sinirle sehpanın üzerine fırlattı. Üzgünlüğü her halinden belli bir şekilde boynunu kolumun altına koyarak ayaklarını kendine doğru çekti ve suçlu bir kedi gibi kıvrıldı.</span></p>

    <p><span>“Neler oluyor bebeğim?...” diye sordu, titreyen bir sesle, “Yoksa sevişmek istemiyor musun?”</span></p>

    <p><span>Sigaramdan bir nefes çekerek dumanı tavana doğru hızla üfledim ve bakışlarımı odakladığım duvardan çekip cama doğru yönelttim.</span></p>

    <p><span>“Kötüyüm Selin!” dedim. İsyan eder gibi çıkıyordu sesim. “Deniz... Nefret ediyorum ondan... Gerçekten nefret ediyorum! Ama o; o asla bırakmıyor yakamı!”</span></p>

    <p><span>Beni güzel bir sevişmeye tam başlarken durduran gerçek şey, gözlerimin önünde pahalı bir Van Gogh tablosu gibi duran Deniz’in gülümsemesi miydi, yoksa erkekliğimi öldürmeye yemin etmişçesine durmadan bana saldıran ilaçlar mıydı, bunu tam olarak ben de bilmiyordum. Ama durdum! Durmak zorunda hissettim kendimi! Selin’i derin bir hüzün nöbetinin içine atarak durdum! Durdum ve sanki yıkıldı tüm Dünya, Selin’in hüzünlü gözlerinin önüne!</span></p>

    <p><span>İçindeki anakaradan kocaman bir parça koptu Selin’in, ne zaman Deniz adını duysa diri diri gömülürdü zaten! Günahkâr bir kavmi yoketmekle görevlendirilerek yeryüzüne indirilmiş bir melek sürüsüydü Deniz’in adının geçtiği her cümle ve Ad’dı belki Selin’in gerçek adı, belki Semud, belki Nuh, belki de Lût! Kolumu beline dolayarak yatakta doğruldu ve kül tabağındaki sigaradan kocaman bir nefes çekti.</span></p>

    <p><span>“Bunca zaman sonra yeniden aramıza girmesine nasıl izin verirsin aşkım?” diye sordu sitem dolu bir ses tonuyla.</span></p>

    <p><span>Çıldırasıya bir acı kaplamıştı Selin’in yüreğini, kalkıp caddelerdeki tüm camekânları parçalamak geliyordu içinden, bütün evleri yakmak. Yine de geçmezdi belki siniri! Bu kadar incinmiş hissediyordu Selin kendisini; bir hazine gibi önüme sunduğu güzel bedeni, bir kez daha tatmıştı reddedilmenin derin acısını! Biliyordum tüm bunları; onu ne hissettiğini anlayacak kadar iyi tanıyordum ben! Ama yine de engel olamamıştım kendime; keşke Deniz’in adını hiç anmasaydım... Keşke...</span></p>

    <p><span>“Nasıl izin verirsin?” diyerek tekrarladı Selin sorusunu.</span></p>

    <p><span>Hiçbir cevap vermeden, hızla yataktan kalkarak müzik setine yöneldim ve Selin’in kapattığı müzik CD’sini yeniden çalıştırdım, sesini açtım ve yatağa geri döndüm. Bu kez yatağın içine girmek yerine bağdaş kurup yatağın üzerine oturdum.</span></p>

    <p><span>Büyük bir masumiyetle baktım Selin’in aşk çiftleştiren gözbebeklerinden içeri ve derin bir suskunluğa saplandım. Hiç kimseye anlatamamıştım zaten benim inim inim inleten yalnızlığımı. O kadar çok şey vardı ki içimde her anlatmaya kalkıştığımda engellendiğim... Anlatmak istiyor, ama derin bir korkuyla içime çekiyordum acılarımı! Susuyordum!</span></p>

    <p><span>Sessizliğe daha fazla tahammül edemeyen Selin kıvrıldığı yatakta doğruldu ve o da benim gibi bağdaş kurarak tam karşıma oturup sıkıntıdan terleyen ellerimi avuçlarına aldı.</span></p>

    <p><span>“Anlat aşkım,” dedi sevecen bir çocuk sesiyle, “seni dinliyorum...”</span></p>

    <p><span>Hiçbir şey söyleyemedim! Deliler gibi istiyordum konuşmayı ama başaramıyordum. Dudaklarımı açacak gibi oluyordum ama kelimeler boğazımda düğümlenip kalıyordu.</span></p>

    <p><span>Konuşamayacak kadar yorgundum... Suskunluğum bu yüzdendi, ama yalnızca susmuyor sanki ölüyordum! Yalnız, yapayalnızdım sanki! Selin en güzel gülümsemesini güçlükle de olsa suratına yansıtarak “Neyin var bebeğim?” diye sorduğunda, yalnızca “Deniz...” diyebildim!</span></p>

    <p><span>Bu bir kadın için ne kadar zordur bilemezsiniz! Deliler gibi sevdiğin adamın ağzından başka bir kadının adının sızması, hem de bu adın sızarak birlikte yattığınız o yatağın üzerine kara bir leke gibi sürülmesi ne demektir, hiçbiriniz bilemezsiniz! Paramparça oldu Selin bir kez daha! Tuttu yine de yüzündeki gülümsemeyi, belli etmedi içinde ansızın çıkan orman yangınını bana!</span></p>

    <p><span>“Anlat bana bebeğim!” dedi yeniden, büyük bir sevgiyle sarılarak omuzuma, “Anlat ne olur!”</span></p>

    <p><span>Derin bir nefes alarak susmaya devam ettim.</span></p>

    <p><span>Çok önceleri çıkmalıydı Selin karşıma, sevgisizlikten yorgun düşmüş ve bir uçurumun kenarında ellerimi ilk gelene uzatacağım bir andayken karşıma ilk çıkan o olmalıydı. Başka bir insana uzatmıştım ellerimi. İtti o insan beni... Tutmadı ellerimden! Beni o dipsiz uçuruma itti! Ben çağırmamıştım onu. O beni bulmuştu o derin uçurumun kenarında! Ve öyle büyük bir sevgisizlik ve yalnızlık dehlizinde geçmişti ki hayatım, önüme çıkan ilk kişiye bu sevgisizliğimden öç almak için sarılabilirdim tüm benliğiyle... Ve karşıma ilk çıkan da Deniz’di!</span></p>

    <p><span>Selin’in heyecanlı ve sevgi dolu bakışları bile beni kendime getiremiyordu. Neden yaptığımı bilmeden, gözü kara bir idam mahkûmu gibi durmadan susarak yalvarıyordum ona. Arada bir hüzünle yanan sigaradan derin nefesler alıp bir kova boyayı sinirle tuvale fırlatan ressamlar gibi üflüyordum dumanı odanın ortasına, ve tıpkı o ressamların yaptığı gibi bambaşka bir resim oluşturuyordu bu durum!</span></p>

    <p><span>Selin, bütün sevgisini akıttığı parmak uçlarıyla sıkı sıkı tuttu yeniden ellerimden, bir sigara daha yakarak dudaklarımın arasına tutuşturdu ve kendimi yeniden gömmeye çabaladığım suskunluğu bir çırpıda bozuverdi.</span></p>

    <p><span>“Artık yanındayım, bebeğim,” dedi. “Bak, tüm sevgimi sürdüğüm ellerimi uzattım sana, çıkacaksın o uçurumdan yukarı ya da ben de oraya düşeceğim!”</span></p>

    <p><span>Bu sözü duyduğumda tüm tüylerimin diken diken olduğunu hissettim, ne kadar da çok seviyordu bu kız beni, ya beni kurtaracaktı ya da o da atlayacaktı içinde yıllardır debelendiğim dipsiz uçuruma! Bu ne büyük bir cesaret gösterisiydi! Sevgiyle onun nemlenmiş gözlerine bakarak hafif, ama etkileyici bir tebessümle gülümsedim ve sevgiyle gözlerimi yumarak dudaklarına doğru sokuldum. Ufak, ama hiçbir kelimeyle anlatılamayacak kadar heyecanlandırıcı bir öpücük bıraktıktan sonra dudaklarımı güçlükle dudaklarından çektim.</span></p>

    <p><span>“Sen başkasın aşkım! Sen başkasın! Sen başkasın!” dedim. Tekrar tekrar aynı kelimeleri söylüyordum; bir şey ne kadar acıtmışsa canımı onu söylerken dudaklarım o kadar çok titrerdi ve kelimeleri tekrar ederken başımı iki yana sallayarak dudaklarımı kemirirdim. Şimdi de aynısını yapıyordum! Bu çaresizlik halimi gören Selin’in yüreği paramparça oluyor ama bana hiçbir şey belli etmemek için elinden gelen her şeyi yapıyordu. Çünkü ben onu ağlarken gördüğümde, İstanbul Boğaz’ı alev alırdı, tüm Marmara Denizi petrol olup bu yangına akardı, göğü kapkara bir duman kaplar, yıldızlar öksürük komasına tutulurdu. Tuttu bu yüzden Selin kendisini, tuttu gökyüzüne sevdalı çıldırmış bir uçurtma olmuş acılarının ipini sıkı sıkı!</span></p>

    <p><span>“Seninle yeneceğiz onu</span><span><span>...</span></span><span><span>”</span></span> <span><span>diye</span></span> <span>devam ettim içimdeki hüznün henüz ateşlenmemiş tüm fünyelerini de ateşleyerek; “Şizofreni bir adım ötemde beni bekliyor ve bir adım geride ise ölüm... Oysa <span class="yatik">şizofreni âşık olmaya engel değil; aksine, sebeptir!</span> Akıllı bir insan âşık olmaz, istese bile olamaz! Çünkü <span class="yatik">aşk delilere mahsustur!</span> Ama yine de yeneceğiz şizofreniyi! Saldıracağız var gücümüzle Deniz denen yalana! Ve yeniden âşık olacağım sana, hiç olmadığı kadar saf, hiç olmadığı kadar çocukça!”</span></p>

    <p><span>Selin suskundu, sadece büyük bir tebessümü sereserpe yaydığı yüzünü bana çevirmiş ve sessizce beni dinliyordu, sanki büyüleyici sesimi ilk kez duyuyor gibiydi. Ve çatlamış dudaklarımdan ezbere bir şiir okur gibi dökülmeye başladı kelimeler:</span></p>

    <p><span>“Yalnız başaramam aşkım, bırakma ellerimi!”</span></p>

    <p><span>Ve artık engel olamıyordum gözpınarlarımdan yavaş yavaş süzülmeye başlayan yaşlara, eğdiğim boynumu kaldırıp Selin’in yüzüne baktım, Sevgi dolu parmaklarıyla sildi yanaklarıma dökülen yaşlan.</span></p>

    <p><span>“Buradayım bebeğim,” dedi ağlamaklı bir sesle gülümseyerek. “Ben diğerleri gibi değilim, ben bırakmam seni...” Ardından, hızla sarıldı bana ve omuzuna dayanıp ağlamama izin verdi.</span></p>

    <p><span>“Eğer rahatlatacaksa seni,” dedi büyük bir hüzünle, “<span class="yatik">ağlama duvarın</span> da olurum senin!”</span></p>

    <p>Karmakarışık duygular içinde sessizce hıçkırarak ağlamaya devam ettim. Neden ağladığımı bilmiyordum, neden hıçkırdığımı bilmiyordum, ne yapmaya çalıştığımı bilmiyordum! Sadece ağlıyordum! İçimde bedenimi kontrol eden benden başka bir güç vardı sanki! O ne emrederse onu yapıyordum! Şimdi ağlamamı emrediyordu! Ağlıyordum!</p>

    <p>Birkaç dakikalık bir ağlamanın ardından yavaşça doğruldum ve tekrar Selin’in gözlerine baktım, o da söyleyecek hiçbir söz bulamıyordu. Ama güçlükle gülümsedi ve okşadı saçlarımı.</p>

    <p>“Neden susuyorsun bebeğim?” diye sordu.</p>

    <p>“Korkularım beni suskunluğa hapsediyor,” diye yanıtladım. “Ve hiçbir kelime suskunluğun anlattığı kadar çok şey anlatmıyor senin yanındayken. Sana acı çektiremem. Bile bile seni mutsuz edemem. Sen bu her biri birbirinden daha acımasız, buram buram intihar ve ihanet kokan gecelere mi layıksın? Seni tüm bu intiharlara ortak edemem. Ölmeliyim belki de. Ölüm çok olağan gelmeye başladı artık. Deniz’i düşündükçe aklıma gelen sıradan bir şey...”</p>

    <p>Selin, uzun zamandır sabırla koruduğu sakinliğini bir anda bozuverdi.</p>

    <p>“Ölünecekse,” dedi bağırarak, “beraber öleceğiz bebeğim, seni bırakmayacağım... Ben herşeye razıyım, her şeye, her şeye diyorum, anlıyor musun beni? Çünkü ben senin Deniz’i sevdiğinden bile daha çok sevdim seni, sana adadım hayatımı, bir başkasını seven, başka bir kız için senelerdir acı çeken birisine, yani sana adadım tüm sevgimi! Şimdi bak, bak gözlerime, nasıl beraber ağlıyorsak, nasıl aynı yerden geliyormuş gibiyse gözyaşlarımız Azrail’imiz de aynı anda aynı yerden gelecek, öleceksek de beraber öleceğiz! Bunu aklına sok artık!”</p>

    <p>Şaşırdım, aklına söyleyecek tek bir kelime bile gelmeyen bu kez bendim. Haklıydı Selin, bana adamıştı hayatını, çıkarsız ve art niyetsiz sevmişti, her şeyiyle kabullenmişti beni, başka birini bile kabullenerek acısını içine gömmüştü benim için. Ben de biliyordum tüm bunları, ama giderek kötüleşiyordu hayatım, ona daha fazla acı çektirmek istemiyordum. Ama o, az önceki sözleriyle Dünya’nın en büyük çölünü bile yemyeşil bir ovaya çevirirdi! Mahcup oldum bu sözlerin karşısında, içimdeki ses, <span class="yatik">"Ayağa kalk!"</span> diye bağırıyordu sanki.</p>

    <p>“Ayağa kalk ve hiç olmazsa Selin için yaşa! Buna mecbursun, direnmelisin! Deniz’in de şizofreninin de diğer herşeyin de canı cehenneme, ama Selin ’i yarı yolda bırakamazsın! İntihar edemezsin! ”</p>

    <p>İçimden gelen seslerle durmaksızın çınlarken kulaklarım Selin boynunu hüzünle yere eğdi.</p>

    <p>“Ama,” dedi dudaklarını büyük bir utançla bükerek, “eğer sıkıldıysan benden, giderim. Sen mutlu ol diye giderim. Aşkımı sensiz de yaşarım ben, yaşatırım bu aşkı! Bitirmem!”</p>

    <p>Besbelli yanlış anlamıştı beni, ondan sıkıldığımı sanıyordu, yanılıyordu oysa, her zamankinden de çok ihtiyacım vardı ona ve onun sevgisine, ama intiharı kafama koymuştum bir kere! Selin’i geride gözü yaşlı bir şekilde bırakmak istemiyordum belki de. Bu konuşmalarla tüm fikirlerimi altüst etti.</p>

    <p>“Hayır kraliçem,” dedim, hızla Selin’in ellerini tutarak, “hayır, istediğim sadece senin daha fazla üzülmemen. Gitmen, hayatta isteyebileceğim en son şey, biliyorsun. Sana şimdi her zamankinden daha çok âşığım ve hep olduğundan da çok ihtiyacım var sevginin sıcaklığına. Birlikte yeneceğiz onu! Birlikte!”</p>

    <p>“Bir gün gelecek”, diyerek yanıtladı beni hüzünle gülümseyerek, “Deniz bitecek, emin ol bebeğim, eriyip gidecek hafızandan, adını bile hatırlamayacaksın o cadının ve yalnız sen ve ben olacağız, başbaşa kalacağız. O yolcu, ben hancıyım. Tıpkı ondan sonra gelen tüm yolcuların geçip gittiği gibi o da geçecek!”</p>

    <p><span class="yatik"><span>Fazlasıyla şaşırdım Selin’in sözlerine.</span></span> “Allah im, bu bir insan olamaz, ’’ <span class="yatik"><span>diye düşündüm. “</span></span>Hiçbir insan bu kadar sabırlı ve hoşgörülü olamaz! Acaba Deniz bir başkasını seviyor olsaydı katlanabilir miydim buna? ” <span class="yatik"><span>diye sordum ve korkarak sıralamaya devam ettim kendi içimdeki soruları...</span></span></p>

    <p>“Bu kıyamet kopartacak kadar büyük acıyı yüreğime gömüp sevgiyle tutabilir miydim onun ellerinden? Bu kadar büyük bir sevgi ile bakabilir miydim ona? Geçeceğine ve bir gün onu bırakıp beni seveceğine inanabilir miydim? ’’</p>

    <p>Kafamı hızla iki yana sallayarak, kendi kendime sorduğum soruların hepsine yine kendi içimde dürüst ve olabildiğince kısa bir cevap verdim; <span class="yatik">“Hiç sanmam! ”</span></p>

    <p>Sonra yavaşça suskunluğumu terkederek, “Seni gerçekten seviyorum,” diyerek yanıtladım Selin’i. “İnan bana, gerçekten, tüm kalbimle seviyorum!”</p>

    <p>Selin’ in yüzüne hükmeden hüznü bir hamleyle devirerek yerine gökkuşağı renginde bir gülümseme koyuverdi bu cümlem.</p>

    <p>“İşte,” dedi Selin, bir çocuk gibi sevinerek, “bu bana fazlasıyla yeter...”</p>

    <p>Suçlu bir çocuk gibi utangaç bir hüzünle duran yüzümü bir kez daha gülümsetmeyi başarmıştı işte. Yatağa uzandım ve onu da hızlı bir hamleyle yanıma çektim. Sarılıp sevgiyle okşadım sırtını.</p>

    <p>“Sevgilim,” dedim, “bir gün bitecek değil mi içinde çırpındığım bu Deniz kâbusu? Kurtulacağız değil mi her ikimizde bu anlamsız acıdan?!”</p>

    <p>“Elbette,” diye yanıtladı beni, hiç duraksamadan, “elbette geçecek. Seni hiç hak etmedi ki o!”</p>

    <p>Selin haklıydı, Deniz hiç hak etmemişti ona duyduğum derin sevgiyi. Selin bunca şey yapmasına rağmen hâlâ Deniz’e verdiğim önemi vermiyordum ona, veremiyordum, evet âşıktım âşık olmasına, hem de deliler gibi âşıktım, ama Deniz... Deniz bambaşkaydı!</p>

    <p>Gülümsememi biraz daha arttırıp bu sefer ben sokularak öptüm Selin’in dudaklarından, bulunduğumuz odadan başlayarak tüm Dünya’ya hükmeden sessizliği zıpkın gibi deşerek kulağına eğildim.</p>

    <p>“Aşkım,” dedim en muzır fısıltımla, “nerede kalmıştık?”</p>

    <p>“Beni bu kadar bekletirken düşünseydin...” diyerek karşılık verdi Selin bu aşk oyununa ve yaramaz bir çocuk gibi sırtını dönerek kollarını birbirine doladı. Biliyordum beni heyecanlandırmak için oyun oynadığını. Ben de hiç zaman kaybetmeden sürdürdüm bu oyunu.</p>

    <p>“Yalvarsam,” dedim, “sabahlara kadar yalvarsam seni bir kez daha öpmeme izin vermez misin?”</p>

    <p>Selin oyunu tüm benliği ile sürdürdü, önce yavaşça bana doğru döndü, narin parmaklarını boynumda ve kollarımda gezdirerek dudaklarını büktü.</p>

    <p>“Bilmem,” dedi, şımarık bir çocuk sesiyle, “düşünmem lazım...”</p>

    <p>Yüzünde en güzel gülümsemesi vardı Selin’in, herşeyi ama herşeyi unutmuştuk ikimiz de, sanki birkaç dakika önce bir kâbusun içinde değildik, sanki büyük bir acıyla kıvranmıyorduk ikimiz de az önce! Sadece bu güzel aşk oyununun içine dalmış ve hem oyuncu, hem senarist hem de izleyici olmanın tatlarını ayrı ayrı yaşıyorduk.</p>

    <p>“Hadi kraliçem, kapat gözlerini,” dedim, sanki yalvarıyormuş gibi bir sesle, “ve seni bir kerecik daha öpmeme izin ver...”</p>

    <p>Ve Selin, yavaşça indirerek mutluluktan saniyede binlerce kez kırpışan gözkapaklarını, kendisini şehvetli kollarıma bıraktı.</p>

    <p style="text-align: center;"><b>*</b></p>

    <p style="text-align: center;"><b>* *</b></p>

    <p>Coşkulu sevişmemiz sona erdiğinde karanlık tüm İstanbul’u esir alarak falakaya yatırmıştı çoktan ve her ikimiz de oldukçayorgun düşmüştük. Uzun zamandır ikimizi de bu kadar mutlu görmek mümkün değildi. Nasıl olmuşsa, o hüzünlü dakikaların ardından, o konuşmaları sanki hiç yapmamış gibi, kendimizi bu coşkulu sevişmeye kaptırmış, zamanın nasıl geçtiğinin bile farkına varamamıştık.</p>

    <p>Ben keyifle bir sigara yakarken, Selin de mutfağa yönelmiş, iki fincan çay hazırlayarak geri dönmüştü. Elindeki fincanı uzatırken gözleri gözlerimden taşan mutluluğa çarptı. Hayattan başka hiçbir şey istemiyordu Selin, gerçekten istemiyordu, yeter ki beni bu kadar mutlu görsündü; hüzün yapışıp kalmasaydı hiç benim binbir farklı aşk masalına ev sahipliği yapan bakışlarıma. Bu mutluluğu tarif etmek çok zordu Selin için; çünkü o kendi mutluluğunu sadece bana odaklamıştı. Bu yüzden sevişmemizin getirdiği rahatlıktan çok benim hayata sarılmam mutlu etmişti Selin’i. Tüm kalbimle inanıyordum bunlara...</p>
  </div>

  <p><span><br /></span></p>

  <div>
    <h1 class="yatikkalin" id="sigil_toc_id_16" title="Ezbere Sevişmelerimizden Söyle Ne Kaldı Geriye">Ezbere Sevişmelerimizden<br />
    Söyle Ne Kaldı Geriye</h1>

    <p>Orgazmın taklidi yapılabilir, ama mutluluğun asla!</p>

    <p>Selin çayını bitirip hızla yataktan kalktı ve banyoya yöneldi. Bana da gelmek isteyip istemediğimi sordu ama kendimi çok yorgun hissettiğim için bu teklifini reddettim.</p>

    <p>Selin’in gidişi ile bomboş kalan odada, sessizce sevişmemizi düşünüyordum. Avuçlarımı ısıtan çay fincanından büyük bir yudum daha alarak boşluğa sabitledim hüzünlü bakışlarımı. Selin ne kadar da mutluydu giderken. Hiçbir şey istemiyordu benden. Sadece onu sevmemi istiyordu. Oysa sevişme sırasında oynadığım <span class="yatik">mutluluk oyunu</span> oldukça yormuştu beni.</p>

    <p>Evet, hepsi alçak birer numaraydı, Selin’i üzmemek için kederimi içime gömerek yüzüme gülümseyen bir maske takmıştım, o maskeyle öpmüştüm deliler gibi sevdiğim kadını, yalancıktan sevişmiştim onunla, yalancıktan dokunmuştu parmaklarım onun güzel bedenine, ama yalnızca onu mutsuz etmemek için yapmıştım bunu. Kendi arzularımdan sıyrılmış, sadece onu düşünerek sevişmiştim onunla! Bir cenazede kahkaha atar gibi hissetmiştim kendimi, ama yine de öpmüştüm onu, gülümsemiştim o arkasını dönünceye kadar!</p>

    <p>Eğer Selin değil de bir başkası olsaydı, kesinlikle sevişmeye kalkışmazdım, ama dayanamıyordum, dayanamıyordum onu mutsuz görmeye! Zaten içtiğim ilaçlar neredeyse öldürmüştü erkekliğimi. Ne sertleşebiliyor, ne de cinsel bir istek duyuyordum, tüm hormonal dengem altüst olmuştu, ama yine de onu mutlu etmek için tüm acılarımı bir süreliğine rafa kaldırıp sevişiyordum onunla. Sadece öpüşmelerden ve hassas dokunuşlardan ibaretti haftalardır sevişmelerimiz. İstemiyordum bana dokunmasını. Dokundukça içim acıyordu çünkü, sertleşememenin getirdiği acı utancın altında bütün ruhum eziliyordu.</p>

    <p>Selin biliyordu bunun ilaçlardan kaynaklandığını. Uzun süre önce, bir gün bu konuda yaşadığımız bir kavgada neredeyse dövecek kadar sinirlenmiştim ona ve o gün açıklamıştım bunun gerçek nedenini. Selin, çok utanmış ve çok üzülmüştü bu durumdan dolayı; oysa o, benim artık kendisini beğenmediğimi sanıyordu.</p>

    <p>İlaçlar gerçekten kötü şeylerdi, adeta <span class="yatik">kimyasal zebanilerdi</span> onlar; iki sevgilinin arasına cehennem perdeleri takan. İlaç içmediğim eski sağlıklı dönemlerimde, Selin’in en ufak hareketiyle bile tahrik olacak kadar yüksek bir cinsel güce sahiptim. Selin bunu çok iyi biliyordu ve ilaçları içmeyi bırakınca, yani iyileşince eski cinsel gücüme kavuşacağımdan emindi. Ama ben hiç kabullenemiyordum bu durumu, erkekliğimi tümüyle kaybettiğimi düşünüyordum. Eskiden dokunduğum zaman beni delirten Selin’in bedeni, şimdi çırılçıplakken bile etkilemiyordu beni.</p>

    <p>Selin odadan çıktığında odada zorlukla koruduğu yüzündeki gülümsemeyi bir anda silip atmıştı. Bunu bir tek İstanbul görmüş, o gelip fısıldadı bunları kulağıma. Anlamış Selin ne kadar örtsem de üstünü, görmüş numara yaptığımı, mutlu olmadığımı... Mutlu edemediğini düşünmüş artık Selin beni, <span class="yatik">“Acaba, ”</span> diye düşünmüş, <span class="yatik">“beni mi beğenmiyor? Yoksa ben mi tahrik edemiyorum onu artık? ”</span></p>

    <p>Benim onu üzmemek için bu iğrenç oyunu oynadığımı biliyordu oysa, hem de çok iyi biliyordu, ama bu gerçeği kabullenmek o kadar zordu ki onun için, dişiliğinden utanıyordu adeta, tümvücudundan tiksiniyordu böyle anlarda ve öyle olmadığını bile bile benim mutsuzluğumdan sadece kendisini sorumlu tutuyordu.</p>

    <p>İlaçlar, umurunda bile değildi Selin’in. Ne olursa olsun, beni mutlu edebilmesi gerektiğine inanıyordu. Banyoya girdiğinde göğüslerine kadar süzülen gözyaşlarını duştan akan su gizlemişti. Bunu bir tek İstanbul görmüş, çünkü bir tek hüzünlü şehirler ayırabilir, acıyla akıtılan bir damla gözyaşını koca bir okyanusa karışsa bile... Bunların tümünü sadece İstanbul görmüş ve o gelip fısıldadı her şeyi benim kulağıma...</p>

    <p>Sevmiyordu artık Selin kendisini, eğer ben sevmiyorsam onu o da sevmiyordu! Ben sevgiyle bakmıyorsam eğer, eğer onu mutlu etmek adına numaralar yapmaya bile kalkışıyorsam sıkılmış olmalıydım ondan. Böyle düşünüyordu Selin. Banyodan çıkıp uzun kumral saçlarını taramak için aynaya bakarken, yalnız kendi duyabileceği bir sesle, “Ne olursa olsun mutlu edeceğim seni,” diye fısıldadı kendisine, “ne olursa olsun sevgilim!”</p>

    <p>Diğer yandan ben eğer sevmeseydim onu yalancıktan numaralara girişmezdim. Biliyordu Selin bunu, hem de çok iyi biliyordu. Ben sıkılmışsam hemen söylerdim, Selin'i aşağıladığım bile olurdu bazan sinirlenip, ama numara yapıyorsam bu ancak sevgimden olmalıydı. Başka türlü oyun oynamazdım ben Selin’e.</p>

    <p>Eskisi gibi olmasını istiyordu Selin, ikimiz de unutmalıydık zamanı, zaman ikimizin dudaklarından göğüslerine doğru kayarak aşkın alevinde buharlaşan bir su damlası olmalıydı sevişirken! Orgazmın dehşetiyle titreyen bedenlerimiz ruhlarımızı dışarı atmalıydı, ruhlarımız çıkıp bedenlerimizden yatağın üzerinde yatan zavallı et parçalarına bakarak çılgınca kahkahalar atmalıydı. Bir sigara yakarak unutmalıydık ikimiz de tüm dünyayı ve bizi bambaşka bir evrene götüren bir boyut kapısı olmalıydı sevişmelerimiz. Tıpkı eskiden olduğu gibi...</p>

    <p>Eskiden her sevişmemiz ayrı bir şölendi, ayrı bir ülkenin özgürlüğüne kavuşmasıydı. Ben ne zaman öpsem onu tüm çocuklarbayram yapardı, ne zaman dokunsa parmak uçlarım göğüslerine tüm söylenmedik şarkılar bir ırmak olup aramızdan akardı. Eskiden, herşey çok güzeldi, Deniz hep vardı ve şizofreni de; ama eskiden herşey çok güzeldi! Eskiden bu kadar güçsüz değildim ben!</p>

    <p>Selin her zamanki umudunu bu konuda da kaybetmemeye kararlı gözüküyordu. Onun sevdiği benim bu halim değildi ve bu hastalık bitince ben geri dönecektim, sonuna kadar inanıyordu Selin buna ve beni o geri döndürecekti belki de...</p>

    <p style="text-align: center;"><b>*</b></p>

    <p class="yatik" style="text-align: center;"><b>* *</b></p>

    <p>İlaçların ençok bu yanından nefret ediyordum, uzun uzun eski günlerimi düşünüyordum Selin yanıma geri geldiğinde. Bir <span class="yatik">aslan</span> dan farksızdım, sevişmekten yorulan Selin ’ i ısrarlarımla canından bezdirirdim eskiden. Ya şimdi, bu lanet olasıca ilaçlar, bu <span class="yatik">kimyasal zebaniler,</span> bir koaladan bile daha isteksiz hale getirmişlerdi beni.</p>

    <p><span class="yatik">“Acaba, ”</span> diye düşündüm sinirle saçlarını kurulamaya çabalayan Selin’e bakarak, <span class="yatik">“anladı mı numara yaptığımı?”</span> Salakça bir umutla onun herşeyden habersiz olduğuna inanmak istedim, hem de onun beni kendimden bile daha iyi tanıdığını bile bile!</p>

    <p>Canım iyice sıkılmıştı, boğulacak gibi olmuştum bu düşünce aklıma gelince. Uzandığım yatağa kendimi iyice bıraktım ve gözlerimi yavaşça kapattım. Kısa bir süre sonra gözlerimi yeniden açtığımda boşlukta yavaş yavaş beliren dumanlarla karşılaştım ve elimdeki çay fincanını hızla yatağın yanına bırakarak dumanlan izlemeye koyuldum.</p>

    <p>Dumanlar, bembeyaz bir bulut gibi duruyordu odanın orta yerinde. Selin’in şaşkın bakışları arasında ayaklarımı dizlerimden kıvırarak mideme doğru çektim ve kollarımla ayaklarımı tutarak duvara yaslandım. Giderek artan korku ve merak tümüyle ele geçirdi tüm ruhumu ve birdenbire bulutların arasında gülümseyen o tanıdık yüzü gördüm. Deniz, bir peri kızı gibi bembeyaz kıyafetler içerisinde gülümsedi bana.</p>

    <p>“Deniz...” deyiverdim en ürkek sesimle, “sen misin?”</p>

    <p>Sesim odanın içerisinde yitti gitti, beynimi usul usul kemiren bu soruyu daha da heyecanlanarak yeniden sordum:</p>

    <p>“Deniz... sen misin?”</p>

    <p>Selin iyice paniklemiş, yanaklarımı avuçlarının arasına almış, bana sesleniyordu, ama cevap veremiyordum. Buruk sesim bir kez daha boşluğa karışırken Deniz, bir peri kızı gibi sessizce duruyordu odanın ortasında. Dümdüz taranmış, uzun kumral saçları, narin boynundan beline doğru ipek bir şal gibi dökülüyordu. Bir adım daha attı bana doğru, Selin’i heyecanla iterek oturduğum yatağın üzerinden kalktım ve odanın ortasına doğru yavaş adımlarla ilerledim.</p>

    <p>Her adımda Deniz’e biraz daha yaklaştıkça dudaklarımda zehirli bir öpücük gibi taşıdığım o soru, tekrar tekrar döküldü odanın ortasına:</p>

    <p>“Deniz... sen misin?”</p>

    <p>Boğuk sesim, Selin’in çaresiz hıçkırıklarına karışıp odanın içinde kaybolup giderken, Deniz birden ufacık ellerini uzatıp ellerimi tuttu ve yavaşça kulağıma eğildi.</p>

    <p>“Tabii ki benim...” dedi.</p>

    <p>Kalbim yerinden çıkacak gibiydi, <span class="yatik">Deniz</span> deyip, Deniz’e değip bir anda Deniz oldum! O ise hiç konuşmadan yalnızca bir peri kızı gibi gülümsüyordu ve iki eli de sırılsıklam avuçlarımda kaybolmuştu. Odayı çepeçevre saran bembeyaz bulutlar büyük bir hızla iki yana doğru açılarak kocaman bir koridor oluşturdular ve koridorun sonundaki delikten akan gözalıcı ışık, çarpıverdi bir anda ıslak gözlerime.</p>

    <p>İki yana sert bir rüzgâr tarafından ayrılmış gibi dağılan bulut koridorunun önünde duran Deniz’in ufacık elleri, bir adım ötedeydi sanki; uzattım ellerimi, bir geri adım atarak kayboldu sislerle dolu koridorda! Üzerinde beyaz ama bembeyaz <span class="yatik">peri pelerinleri</span> vardı, ve her zamanki gibi sırılsıklamdı saçları; uzattım ellerimi boylu boyunca, koştum, koştum, koştum, büyük bir umutla uzattım hüzün kokan ellerimi; kimse yoktu!</p>

    <p>İşte yine Deniz’e koşuyordum uzun bir koridordan, öyle bir koridordu ki bu; dibi bataklık, üstü sonsuzluk! Deniz’e gönderiyordum paket yapıp tüm korkularımı. <span class="yatik">Tüm umutlarını birer birer yargılayıp asıyordum!</span> Öyle bir umuttu ki içimdeki; dibi bataklık, üstü sonsuzluk. Deniz’e koşuyordum uzun bir bulut koridorundan, aşka koşuyordum durmaksızın, boyunları vurdurulmuş çocuk şehzadeler arasından... Dönüyordum umutla bakıyordum etrafıma, her yanım ihanet kokuyordu, her yanım sonsuzluk...</p>

    <p>Deniz’e koşuyordum uzun bir koridordan ve milyonlarca palyaço kostümü sereserpe bırakılmıştı yerlere! Öyle bir kostümdü ki seçip üstüme giydiğim; her yanı gözyaşlarıyla yıkanmış! Öyle bir palyaçoluktu ki Deniz’e aşkım; dibi bataklık, üstü sonsuzluk... Deniz’i tanıdığım günden beri tüm palyaçoların kanlanmış gözlerinden bataklık damlıyordu, sonsuzluk akıyordu. Yalnızlığın ise hiçbir dilde karşılığı yoktu! Deniz’e koşuyordum sırf bu yüzden, uzun, upuzun ve hiç olmayan bir koridordan...</p>

    <p>Koridorun içerisinde bir anda yapayalnız kaldım. Her yanda kırık dökük aynalar vardı ve hangi aynaya baksam Deniz’in kanayan gözlerine çarpıyordu paranoyak bakışlarım. Çok geçmeden, koridorun ilerisinde bembeyaz elbisesiyle yeniden ortaya çıktı.</p>

    <p>“Buradayım...” deyiverdi.</p>

    <p>Ölümler çoğaltan bakışları yeniden değdi sanki yüzyıllarca sonra nemli bakışlarıma bakışları; bambaşka bir evrenin boyut kapısıydı, bakışları; saçlarında filizlenen yaban mersini, çağırıyordu beni bakışları, durmadan başka bir evrene çağırıyordu!</p>

    <p>Koşa koşa geçtim koridordan... Ben koştukça Deniz uzaklaşıyor gibiydi, sonunda soluk soluğa yanma gelip secde ettim onun bakışlarına! Avuçlarımdan sızan kan doldururken tüm koridoru, geceye çöken pessimizme <a href="../Text/Section0006.htm#n58" id="n58d"><sup>[58]</sup></a> keskin bir kan kokusu eşlik ediyordu... Ve bakmaya bile korktuğum uzun kumral saçlarında ölü serçe cesetleri devriye geziyordu!</p>

    <p>Kan rengi dudakları çarptı sonra gözlerimdeki mateme, keskin bir bıçak gibi saplandı dudakları bakışlarıma! Bakışları yeni bir intiharın en belirgin melankolisiydi, paramparça olmuştu üzerindeki şeffaf peri pelerinleri ve ceninler ölüyordu ıslak saçlarında birbiri ardına!</p>

    <p>Benzeri görülmemiş bir melankoliyle yeniden çarpıştı bakışlarımız ve bu yetim bakışlar, yapayalnız bir çocuk gibi, bir kez daha iltica talebinde bulundu intihara!</p>

    <p>Uzattı Deniz ellerini, buz gibi soğuktu, yanıyordu cayır cayır, uzattı ellerini, bir ışık patladı avuçlarında ve hızla içine çekti beni bu ışık! Uzattı ellerini, o parlak ışık kümesi bir anda çevreledi etrafımı, Deniz’in avuçlarında yeni bir evrenin varoluşunu izledim; geleceği gördüm onun kanlı avuçlarında! Kan kokan dudakları ağlamaya meyilli bir su perisiydi artık ve parça tesirli bakışları delip geçiyordu tüm evreni!</p>

    <p>Dudaklarımdan istemsiz dökülen mısralarsa evrenin en güzel şiirlerini oluşturup yaktılar İstanbul’un bile tüm bedenini! Yandı hisarlar, yandı sokaklar, alev alev yandı Boğaz, vapurlar karşı kıyıya durmadan ceset taşıdılar!</p>

    <p>Gittikçe parlaklaştı Deniz’in etrafını çevreleyen ışık kümesi ve araladı kanatlarından sarkan çocuk cesetleri çok daha büyük bir komanın esrar perdesini! Kiralık katil bakışlarından fışkıran alev yağmaladı tüm yarım yamalak düşlerimi!</p>

    <p>“Uzat ellerini!” dedim yalvararak.</p>

    <p>Uzattığı ellerinden avuçlarıma paramparça cenin cesetleri boşalttı, korktum! Dünya tarihi daha böyle korkunç bir şey görmedi! Ve sessiz çığlıklarım galeyana getirdi İsrafil’i; bir anda üflendi sura ve kıyamet koptu sanki iki kaşımın arasında!</p>

    <p>Sonra avuçlarında tüm evrenin <span class="yatik">yok oluşunu</span> izledim, sonra Deniz’in avuçları da kristal bir küre gibi paramparça oldu avuçlarımda! Derin bir acı duydum tam içimde bir yerlerde, midemle kalbim arasında gidip gelen bir acıydı bu, tüm ruhum bu acıyla titredi, kendimi hiç bu kadar kötü hissetmemiştim, bir anda Deniz’in ellerini bırakarak önünde diz çöktüm, boynumu yere eğdim ve avuçlarımı yüzüme kapatıp hıçkırıklarla ağlamaya başladım.</p>

    <p>“Neden?!...” diye sordum, bir haykırış olmuştu yıllardır buruk bir hüzünle çıkan o sesim. “Neden seni ne kadar sevdiğimi anlamıyorsun? Neden inanmıyorsun bana? Nedir bu her yanımızdan durmadan akan kan? Nedir bu avuçlarıma boşalttığın kanlı cenin cesetleri? Nereden getirdin bu kocaman koridoru odama?!”</p>

    <p>Sağ elimi yumruk yaparak göğsüme götürdüm, üzerimdeki gömleği hızla çektim ve başımı bir anlık da olsa kaldırarak Deniz’e baktım, sonra boynumu tekrar eğerek, avuçlarımı yeniden yüzüme kapatıp bağırmaya başladım:</p>

    <p>“Neden?!... Neden?!... Neden?!...”</p>

    <p>Hıçkırıklarım o kadar artmıştı ki, neredeyse katılmak üzereydim, yüzüm ağlamaktan kıpkırmızı olmuştu. Avuçlarımı yavaşça yüzümden çekerek dehşetle baktım ellerime; avuçlarım kanıyordu.</p>

    <p>Sonra bir anda, tıpkı ortaya çıktığı gibi sessizce yok oluverdi Deniz odanın ortasında, onun gidişiyle koridor da bir anafor olup kendi içine döne döne kayboldu; kanayan avuçlarıma bakakaldım!</p>

    <p>Başımı birçok kez hızla iki yana sallayarak kendime geldiğimde avuçlarım ıslaktı, sanki gözlerimden akan yaşla yıkanmış gibiydi avuçlarım. Ama avuçlarımda bir damla bile kan yoktu!</p>

    <p>Derin bir nefes alıp boynumu eğdiğim yerden kaldırarak önce yukarı sonra da hızla etrafıma baktım; odanın ortasında dizlerimin üstüne çökmüş, ağlarken buldum kendimi. Selin çığlık çığlığa hıçkırıyor, “Kendine gel bebeğim! Ne olursun kendine gel artık...” diye yalvarıyordu. Onun gözlerinin içine baktığımı görünce büyük bir heyecanla boynuma sarılıp, “İyi misin bebeğim?! Yalvarırım bana iyi olduğunu söyle...” dedi. Bakakaldım boşluğa!</p>

    <p>Sanki Deniz hiç yoktu, hiç gelmemişti sanki! Sanki bir bulut koridoru açılmamıştı odasının ortasında! Sanki avuçlarım hiç kanamamıştı! Sanki!...</p>

    <p>Güçlükle doğruldum, yavaş hareketlerle yatağa doğru ilerlerken, Selin biraz sakinleşerek beni yatağa yatırdı ve saçlarımı okşadı.</p>

    <p>'Yoksa, ’ <span class="yatik"><span>diye düşündüm büyük bir şaşkınlıkla,</span></span> 'zaman mı durdu ya da duran yalnızca benim zamanım mı?'</p>

    <p>Bir türlü kabullenmek istemiyordum yaşadıklarımın bir hayalden ibaret olduğunu. Bunu biliyordum bilmesine ama inkâr ediyordum; kendime bile itiraf edemiyordum Deniz’in kendi uydurduğum bir yalan olduğunu.</p>

    <p>Olan biten herşeyi gerçek gibi yaşıyor, gördüğüm hayale kendimi kaptırıyordum. Ancak Deniz yok olup gittikten sonra anlıyordum yaşadığım her şeyin hayal olduğunu! Çünkü Deniz yoktu! Olamazdı!</p>

    <p class="yatik" style="text-align: center;"><b>*</b></p>

    <p style="text-align: center;"><b>* *</b></p>

    <p>Şakaklarıma çöreklenen ağrının şiddeti giderek artarken yataktan kalktım ve yavaş adımlarla banyoya girdim, lavaboda ellerimi ve yüzümü yıkadıktan sonra uzun uzun aynadaki yansımama baktım, yüzüm darmadağın olmuş gibiydi; perişan gözüküyordum. Musluğu yeniden açarak avuçlarıma doldurduğum suyu birkaç kez daha çarptım yüzüme, kendime gelemiyordum, sersem gibiydim.</p>

    <p>“İlaçlar,” diye mırıldandım, “hiçbir şey düşündürmüyor bana!”</p>

    <p>Yüzümü bile silmeden banyodan çıkarak odaya döndüm ve bir sigara yakıp Selin’in yanma uzandım.</p>

    <p>Sigaramdan derin bir nefes çekerek odanın ortasına doğru üfledim.</p>

    <p>'Acaba,' <span class="yatik"><span>diye düşünmeye başladım,</span></span> 'ne zaman bitecek Deniz denen bu kâbus? Ne zaman uyanacağım?!'</p>

    <p>Selin’in ısrarları sonucu içtiğim ilaçlar iyice etkilerini göstermeye başlamışlardı. Dudaklarım ve ağzım kuruyor, midem sanki <span class="yatik">deniz</span> tutmuş gibi bulanıyordu. Başımı öne eğerek düşünmeye başladım; intiharı çıkaramıyordum bir türlü aklımdan. Gittikçe şiddetlenen bir karmaşa haline gelmişti artık tüm düşüncelerim. Susuyordum ve tüm hayatım duruyordu. Suskunlaşan bedenime inat ruhum gittikçe daha da kuduruyor ve intihar beni içten içe ele geçiriyordu.</p>

    <p>Yavaşça uzandım yeniden yatağa ve kapadım gözlerimi!</p>
  </div>

  <p><span><br /></span></p>

  <div>
    <h1 class="yatikkalin" id="sigil_toc_id_17">Acıması Yoktur İlaçların</h1>

    <p>İlaç kullanmayı reddetme şizofrenide en sık karşılaşılan sorunlardan biridir.</p>

    <p class="kalin" style="text-align: right;">Şizofreni - Sorular ve Yanıtlar</p>

    <p class="kalin" style="text-align: right;"><br /></p>

    <p>Çok kötü bir baş ağrısı ve boğazımda yüzyıllardır yağmur görmemiş bir çöl hissi ile uyanarak gözlerimi zorlukla açtığımda saat sabahın onbiriydi ve odanın ışığı hâlâ yanıyordu.</p>

    <p>Ayaklarımı yere sürüyerek ve duvara tutunarak zorlukla banyoya girdim ve lavaboda yüzümü yıkadım. Midem inanılmaz bir şekilde bulanıyordu. Birkaç kez öğürerek, kusacağımı düşündüm ama midem bomboş olduğu için bu zaten mümkün değildi. Bir elimle midemi tutarak yavaşça mutfağa yöneldim ve buzdolabından önce soğuk su şişesini alarak ardı ardına iki bardak içtim, boğazımdaki kuruluk kolay kolay dinecek gibi görünmüyordu. Buzdolabından birkaç kahvaltılık çıkarttım ve çay suyu koyarak odadan sigara almaya gittim. Bu sırada evin kapısı sessizce açıldı ve Selin elinde poşetlerle içeri girdi.</p>

    <p>Odadan döndüğümde kapının önünde Selin’le karşılaşıp şaşkın gözlerle ona baktım, onun gerçekten gelip gelmediğinden emin olmak ister gibi bir halim vardı.</p>

    <p>“Hoş geldin aşkım,” deyiverdim ürkek bir ses tonuyla.</p>

    <p>Kapının önünde sevecen gözlerle beni izleyen Selin, “Hoş bulduk aşkım,” diyerek bana doğru uzandı ve gülümseyerek öptü dudaklarımı. “Uyuyorsundur sanmıştım bebeğim, erkencisin bakıyorum...” diyerek sürdürdü konuşmasını ve sevgi dolu gözlerle gülümsemeye devam etti.</p>

    <p>“Okulda olman gerekmiyor muydu aşkım?” diye sordum.</p>

    <p>Selin, yavaşça eğilerek yanağımı avcu ile okşadı ve kaşlarını sevgiyle yukarı kaldırıp dudaklarını büktü.</p>

    <p>“Evet,” dedi, “ama senin bana bu kadar ihtiyacın varken okula gidemezdim herhalde, değil mi bebeğim?”</p>

    <p>Ardından da çayı demlemek üzere mutfaktaki tezgâha doğru hızlı adımlarla ilerledi. Ben de onunla birlikte mutfağa girdim. Selin’in benimle ilgilenmesinden oldukça hoşlanmıştım ve yaşadığım berbat baş ağrısına rağmen gülümsemeyi başardım.</p>

    <p>“Sen bir tanesin aşkım,” dedim sevimli bir ses tonuyla, “emin ol, bir tanesin...”</p>

    <p>“Sen de öylesin bebeğim...” diyerek yanıtladı Selin ocaktaki çayı demlerken ve içindeki mutluluk sadece tüm evi değil aynı zamanda tüm şehri de baştan aşağıya ısıttı.</p>

    <p>Uzun zamandır evden dışarı çıkmıyor, Selin’den başka hiç kimseyle konuşmuyordum. Selin, taze ekmek, birkaç gazete ve sigara getirmişti.</p>

    <p>“Bugün seni daha iyi gördüm aşkım...” dedi Selin gülümseyerek çayları koyarken. Bana moral vermeye çalıştığı her halinden belliydi. Daha iyi göründüğümden değil, ama Selin’in benim öyle olduğuma inanmak istemesinden dolayı söylenmiş bir sözdü bu.</p>

    <p>“Kötü sayılmam,” diye yanıtladım, gazetenin manşetini okurken, “tabi ilaçların yan etkilerini saymazsak...”</p>

    <p>Selin, her zamanki derin umudundan bir parça bile kaybetmediğini belli eden bir bakış fırlattı bana.</p>

    <p>“Düzeleceksin bebeğim,” dedi. “Ve sonra asla ilaçları içmek zorunda kalmayacaksın...”</p>

    <p>İnanmak istedim bu sözlere. Selin o kadar güzel söylüyordu ki bunları, bunlar masal bile olsalar duyan mutlaka inanırdı. Çayımı yudumlarken gazeteye göz gezdiriyordum, tam başlıkları okurken Selin hızla uzanıp gazeteyi elimden çekerek katladı ve boş duran sandalyenin üzerine koydu.</p>

    <p>“Hadi aşkım,” dedi, “bir şeyler yiyelim, sonra okursun..."</p>

    <p>“İştahım yok...” demeye çalıştıysam da Selin ufak bir ekmek parçasını dudaklarımdan içeri itiverdi. Tıpkı yavrusunu besleyen bir anne gibiydi.</p>

    <p>Selin’in gösterdiği bu sevgi ve özveri karşısında zorla da olsa yemeye başladım ve benim için oldukça fazla denebilecek kadar atıştırdım. Günlerdir mideme hiç bu kadar fazla yemek girmemişti. Metabolizmam adeta yeniden toparlanmaya başladı. Beni kendime getiren yediğim yemek miydi, yoksa Selin’in insanüstü ilgisi ve sevgisi miydi, bu konu oldukça şüpheliydi gerçekten.</p>

    <p>Selin’e doğru eğildim ve kulağına yaklaştım.</p>

    <p>“Seni seviyorum bebeğim...” deyiverdim.</p>

    <p>O kadar samimi ve içten bir şekilde fısıldamıştım ki bunu, kızcağızın yüreği neredeyse yerinden fırlayacaktı.</p>

    <p>O gün herşey yolunda gözüküyordu, Selin mutluydu, çünkü ben fazlasıyla iyi görünüyordum; ben güvende hissediyordum kendimi, çünkü Selin bedenini ve ruhunu siper etmişti benim için ve beni incinmekten koruyordu.</p>

    <p>İstanbul mutluydu, rüzgârlar Karadeniz’den getirdikleri yosun kokusunu tüm sokaklara cömertçe dağıtıyorlardı.</p>

    <p>Bu güzel kahvaltının huzurunu kaçıran tek şey Selin’in “İlaçları içme vakti aşkım,” diyerek avuçlarındaki ilaçları bana uzatmasıyla başladı. Büyük bir acıyla kıvranır gibi buruşturdum yüzümü.</p>

    <p>“Bugün ilaçları içmesem olmaz mı aşkım, lütfen?” diye adeta küçük bir çocuk gibi yalvardım.</p>

    <p>“Hayır,” dedi Selin güzel dudaklarını bükerek. “Hadi bebeğim, emin ol daha iyi olacaksın...” diyerek avucundaki ilaçları yeniden bana uzattı. Her zamanki gibi istemeye istemeye de olsa ilaçları içtim. Selin’i üzgün görmektense ilaçlan içerek ruhumun paramparça olmasına bir kez daha rıza gösterdim. Ama ilaçları içtikten sonra hızla ona döndüm.</p>

    <p>“Aşkım,” dedim, “artık içmek istemiyorum bu lanet olasıca ilaçları. Anla beni artık ne olur. Gözlerimden kan fışkırıyor bu ilaçları her içişimde, yapma ne olur, öldürme artık beni!”</p>

    <p>Hüzünlü ve suçluluk akan gözlerle çaresizce beni süzdü. Boynunu bükerek kül tablasında yanan sigaradan bir nefes çekti ve tekrar bana döndü.</p>

    <p>“Ben de biliyorum bu ilaçların senin canını çok acıttığını, ama mecburuz bebeğim,” diye yanıt verdi, otoriter ama sevgi dolu bir sesle, “iyileşmek için bu ilaçlara mecburuz...”</p>

    <p>Bana hakvermesine sevinerek, büyük bir sevgiyle sarıldım ona.</p>

    <p>“Aşkım,” dedim, “öldürüyor bunlar beni, görmüyor musun? Eğer bu kadar kötü hale sokmasalar, sana hiç kızar mıyım? Yalan söyler miyim sana ‘İlaçları içeceğim... ’ diye? Artık anla beni bir tanem, çok ama çok acıtıyor canımı bu ilaçlar!”</p>

    <p>Selin galiba ilk kez o gün tümüyle hak vermişti bana bu konuda, çünkü o sırada gerçekten çok kötü görünüyordum, suratımın üzerinden kamyon geçmiş gibiydi, ilaçlar gün geçtikçe bana daha fazla zarar veriyordu ve Selin ilaçların beni fiziksel olarak ne kadar hırpaladığını gerçekten bilmiyordu. Çünkü onun damarlarındaki kana daha hiç karışmamıştı bu nöroleptik denen zehirler. Yine de sevgiyle avuçlarının arasına aldı buz kesmiş yanaklarımı.</p>

    <p>“Sana tümüyle hak veriyorum aşkım,” dedi, “ama yine de içmelisin bu ilaçları, bizim için, geleceğimiz için içmelisin. İyileşmek için şimdilik bunlara ihtiyacın var. Ne kadar kötü olursan ol, ben hep yanında olacağım, inan bana bebeğim. Bir an bile bırakmayacağım ellerini. Sen yeter ki iyileş aşkım, olur mu?” diyerek donuklaşmış bakışlarıma aldırmadan dudaklarıma en tatlı öpücüklerinden birisini kondurdu. Bu öpücüğün ardından zorlukla toparlandım ve yeniden ciddiyetimi takındım.</p>

    <p>“Çok zor aşkım,” dedim, “gerçekten çok zor!”</p>

    <p>Yeniden büyük bir umutsuzluğa kapıldığım her halimden belliydi, Selin’in ellerini bileklerinden tutarak hızla yanaklarımdan çektim ve boynumu yere eğdim.</p>

    <p>“Aşkım,” dedim, “gözlerime bak, şu durmadan kanlanan gözlerime! Bu lanet olasıca ilaçlar bir anda değil, yavaş yavaş öldürüyor sevgilini! Kendine gel aşkım, kendi ellerinle öldürüyorsun sevgilini!”</p>

    <p>Sessiz gözyaşlarıyla yalvarıyordum ve Selin daha kötü olmamdan korktuğu için ağlayamıyordu; bunu biliyordum. İçine akıtıyordu gözyaşlarını, ama yüreği darmadağın olmuştu bu halimi görünce. Yoksa bu sözleri, çaresizlikten bükülen dudaklarımdan kim duysa, ağlardı!</p>

    <p>İşin en kötü yanı doğru söylüyor oluşumdu, ilaçlar tam bir rezaletti! Bu yüzden acı nasıl çekilir, en iyi şizofrenler bilir. Diplomalarında yazan <span class="yatik">psikiyatrist</span> küfrünü şerefli bir unvan sananlar, yıllarca ilaç kullanma cezasına çarptırıyorlardı şizofrenleri! Şizofrenler iyileşsin ya da iyileşmesin, onlar için önemli olan bu değildi, senelerce, durmadan, bu ilaçlar karışacaktı onların kanlarına.</p>

    <p>Ve başka hiçbir çaresi yoktu Selin’in. İlaçları bırakınca daha kötü olmamdan korkuyordu. Bunu daha önce defalarca tartışmıştık. Doktorlar öyle öğretmişlerdi ona da! Yoksa kendi elleriyle mi öldürüyordu sevgilisini?! Bu son sözüm defalarca yankılanmış olmalıydı Selin’in kulaklarında...</p>

    <p>“Hayır aşkım!” dedi Selin birden.</p>

    <p>İttiğim ellerini yeniden sevgiyle yanaklarıma yerleştirdi ve büyük bir umutla sürdürdü konuşmasını.</p>

    <p>“İyileşmen için buna mecburuz! Ben çok mu istiyorum sanıyorsun senin acı çekmeni?! Hadi bebeğim, toparlan da eski günlere dönelim artık. Bakışlarınla sev beni yine, bakışların bakışlarıma peri masalları anlatsın! Hadi bebeğim, toparlan! Sana ihtiyacım var... Sensiz yaşayamam ben! Ayakta duramam! Sen öğrettin bana yürümeyi! Sen tuttun ellerimden! Mecbursun ayağa kalkmaya, bizim için mecbursun! Sen gidersen ben ayakta kalamam! Ne olur bebeğim bırakma ellerimi! Nasıl aştıysak bundan öncekileri bunu da aşacağız! İnanıyorum sana! Sen güçlüsün!”</p>

    <p>Selin’in içinde olduğu bu Pollyanna psikolojisini bir türlü anlamlandıramıyordum! İçine düştüğüm şizofreni denen girdap yıkıyordu tüm umutlarımı, tüm umutlarım suya düşmüş can çekişiyorlardı.</p>

    <p>Zayıftım, güçsüzdüm, direnemiyordum ve pes etmiştim! Selin ise, elindeki tek silah olan gülümsemesiyle var gücüyle direniyordu şizofreniye! O, gerçekten seviyordu beni, inanıyordu bu yüzden en olmayacak şeylere bile. Ama şaşırıyordu, bir zamanlar gücü ve haşmetiyle onu kendisine âşık eden adam nasıl olur da böyle küçük bir çocuk kadar güçsüzleşebilirdi? Nasıl korkardı yaşamaktan bile?</p>

    <p>Her güçlü erkek, dünyanın en güçlü komutanı bile olsa, sevgilisinin gözünde çocuktur daha! Korunmaya muhtaç bir çocuktur! Sevilmeye, öpülmeye ve sevgiyle saçlarının okşanmasına muhtaçtır! En güçlü erkeklerin bile sevgililerinin karşısında âciz kalmalarının tek nedeni budur! Ve acı çeken bir erkeği ancak seven bir kız kurtarabilir şizofreniden, gerisi yalandır, tıpkı şizofrenin tümüyle yalan olduğu gibi!</p>

    <p>Derin bir umutsuzlukla dudaklarımdaki kelimeleri tek tek yerlere dökmeye devam ettim:</p>

    <p>“Bundan öncekilerin hiçbirine benzemiyor bu seferki...” dedim. “Bu sefer her zamankinden çok daha kötü hissediyorum kendimi! Seni seviyorum! Ama sevmek yetmiyor bazen! Parçalanıyorum anbean! Gözlerinin önünde ölüyorum, görmüyor musun? Lütfen ısrar etme artık aşkım! O ilaçları bugün son kez içtim!</p>

    <p>Eğer ısrar edersen tıpkı diğer herkesle olduğu gibi seninle de konuşmayı kesmek zorunda kalacağım! Affet beni ama artık o ilaçları içmeyeceğim! Beni biraz daha öldürmene izin vermeyeceğim!”</p>

    <p>Bu son sözleri duyan Selin daha fazla engel olamadı gözyaşlarına; çok ciddiydim, tüm dışarıdaki Dünya ile ilişkimi kopartmıştım, bir tek onunla konuşuyordum ve Selin’in gecelerce korkarak beklediği o dehşet anı sonunda gelip kararlı bir zebani gibi karşısına dikilmişti: Yoksa onu da mı dünyamın dışına atacaktım! Zaten en çok bundan korkuyordu!</p>

    <p>Ama hiçbir şey olmamış gibi, büyük bir sevgiyle uzattı ellerini bana ve sıkıca tuttu titreyen ellerimi.</p>

    <p>“Ne olur bebeğim,” dedi, “beni sensiz bırakma, dayanamam buna! Ölürüm, bir an bile yaşayamam sensiz! Beni öldür ama sensiz bırakma! Kapatma kapılarını bana! Ne olur beni sevdiğini söyle! Yalvarırım!”</p>

    <p>“Seni sevmediğimi söylemedim ki ben, seni dünyamdan da kovmuyorum... ” dedim yalan kokan donuk bir sesle ve durmadan terleyen parmaklarım uzun uzun kıvrandı Selin’in ufacık avuçlarında.</p>

    <p>“Ama sen anlamıyorsun artık beni! Onlarla işbirliği içindesin! O ilaçları içmeyeceğim dedim sana! Hepsi bu! Eğer bir kez daha açarsan bu konuyu hiçbir şey yapmayacağım, tıpkı dışarıdaki herkese davrandığım gibi davranacağım sana da: susacağım! Kendi kalabalık yalnızlığıma çekileceğim! Sensizlik ne kadar acıtsa da canımı susacağım, bakışlarım bakışlarınla çarpışmayacak hiç, sen de dışarıdaki düşmanlarımdan biri olacaksın!</p>

    <p>İlaçlar beni santim santim çürütüyor çünkü! Sen de ortak oluyorsun bu cinayete! Sevgilinin ipini kendi ellerinle çekiyorsun! Anladın mı beni aşkım? Artık o ilaçları içmeyeceğim! Çünkü sen, seni deliler gibi seven sevgilini kendi ellerinle ölümün soğuk kollarına yolluyorsun! Bir anda da değil üstelik, adım adım, acı çektire çektire öldürülüşüme ortaklık ediyorsun!”</p>

    <p>Beni uzun zamandır hiç bu kadar kararlı görmemişti Selin, üstüne üstlük çok da mantıklı konuşuyordum, kopuk kopuk saçmalamalarıma benzemiyordu bu konuşmalar, hak vermiyor da değildi Selin, ama, ama, ama... Amalar amansız birer korku olup aleve veriyordu işte yüreğini! Gözbebeklerinden fışkıran yaşları silerek sarıldı bana...</p>

    <p>“Peki bebeğim,” dedi usulca, “haklısın, çok rezalet şeyler bu ilaçlar, bundan sonra ilaç içmeni istemeyeceğim senden, ama tek bir şartla..."</p>

    <p>“Nedir aşkım şartın?” diye sordum derin bir nefes alıp sonunda onu ikna ettiğimi düşünerek. Boynunu eğdiği yerden hızla kaldırıp, masanın üzerindeki paketten bir sigara alarak yakan Selin, ilk nefesi çektikten sonra her zamanki gibi sigarayı bana uzattı. Ardından bir şeyler düşünüyormuş gibi kısa bir süre tavana baktı.</p>

    <p>“İlaçları sana Hakan Bey verdi, değil mi?” diye sordu.</p>

    <p>Büyük bir hınçla kafamı sallayarak hiç konuşmadan onayladım.</p>

    <p>“Öyleyse,” diye devam etti hınzırca gülümseyerek, “gidip onunla görüşelim ve ilaçlan bırakma nedenlerini bana anlattığın gibi ona da anlat! Ve bir daha o ilaçları içme!”</p>

    <p>Bu fikir hoşuma gitmişti, doğrusu Selin’i kovacağımı söylememe rağmen bunu yapmaya hiç ama hiç cesaretim yoktu. Açık açık blöf yapıyordum. İlaçlardan kurtulmak için onu ikna etmek zorunda olduğumu çok iyi biliyordum ve Selin aslında çok da zor olmayan bir şey istiyordu benden. Hakan Bey, son üç aydır beni tedavi eden psikiyatri uzmanıydı, onu ikna edebileceğimi düşünerek Selin’e döndüm.</p>

    <p>“Tamam aşkım,” dedim, gözlerim heyecanla ışıldadı, “haklısın, ilaçları o verdi, ona söyleyerek ilaçları bırakabilirim! Ama daha onunla randevumuza on gün var! On gün daha o <span class="yatik">zehir drajelerim</span> içmemi mi istiyorsun benden? Şimdi ilaçları bırakayım, görüştüğümüz zaman Hakan Bey’e söylerim ilaçları bıraktığımı! Olur mu bir tanem?”</p>

    <p>Selin, teklifinin kabul edilmesinden dolayı oldukça mutlu görünüyordu, ama benim doktor kontrolü olmaksızın on günü ilaçsız geçirmemin büyük bir faciaya neden olabileceğini düşünmüş olmalı ki suratı birden asılıverdi. Sigarasından derin bir nefes daha alarak kısa bir süre daha düşündü ve sevgi dolu parmaklarını avuçlarıma götürdü.</p>

    <p>“Olmaz aşkım,” dedi kaşlarını kaldırarak, “randevuyu daha erkene alamaz mıyız sence? Mesela yarma?”</p>

    <p>“Bilmiyorum,” diye yanıtladım, “daha önce hiç denemedim ki.”</p>

    <p style="text-align: center;"><i>*</i></p>

    <p class="yatikkalin" style="text-align: center;">* *</p>

    <p>Heyecanla gözlerimin içine baktı Selin. Kısa bir süre çözüm üretmek için düşündü ve ardından gözleri bir şey keşfetmiş olmanın getirdiği heyecanla parladı.</p>

    <p>“Hakan beyin kartı vardı sende aşkım, nerede o?” diye sordu.</p>

    <p>“Odada, çalışma masasının ilk çekmecesinde, kartvizitlerin arasında olması lazım, ne yapacaksın Hakan Bey'in kartını?” diyerek yanıtladım onu sıkılgan bir sesle. Ne yapacağı apaçık belliydi.</p>

    <p>Selin hemen oturduğu sandalyeden kalkarak odaya geçti, çalışma masasının çekmecesini açarak karman çorman kağıtlar arasında Hakan Bey'in kartını aramaya başladı, o kadar karışıktı ki burası, alelacele aldığım notlar, telefon numaraları, bir sürü kartvizit, hızla karalanmış devrik cümlelerden oluşan şiirler, hepsi buradaydı. Kartvizitleri tek tek gözden geçirirken Hakan Bey'in kartını buldu. Heyecanla diğer kağıtları çekmeceye koyarak çekmeceyi itti ve hızlı adımlarla mutfağa doğru ilerledi. Mutfağa girdiğinde ben kendime çay koyuyordum.</p>

    <p>Üzerinde <span class="yatik">"Uzm.Dr. Hakan Özcan"</span> yazan beyaz kartviziti bana gösterdi.</p>

    <p>“Hakan Bey'in kartı bu, değil mi aşkım?” diye sordu.</p>

    <p>“Evet o olması lazım...” diyerek yanıtladım.</p>

    <p>Selin büyük bir sevinç içerisinde çantasından cep telefonunu çıkartarak bana uzattı.</p>

    <p>“Hadi aşkım,” dedi, “Hakan Bey'i ara ve yarın görüşüp görüşemeyeceğinizi sor. Çok acil bir durum olduğunu söyle.”</p>

    <p>Tereddütle telefonu elime aldım ve bir elimdeki kartvizitin üzerindeki numaraya bir de Selin’in yalvarır gibi bakan sevecen gözlerine baktım, Selin haklı gözüküyordu. Titreyen parmaklarımla numarayı yavaşça çevirdim.</p>

    <p>“Alo,” dedim ürkek bir sesle. Karşıma Hakan Bey'in sekreteri çıkmıştı.</p>

    <p>“Hakan Bey'le görüşebilir miyim, ben Cenk, hastasıyım...” diyerek devam ettim. Sekreter beni hatırlamıştı, hemen Hakan Bey'i bağladı.</p>

    <p>“Efendim,” diyerek kibarca açtı telefonu Hakan Bey, oldukça sevimli ve güven veren bir ses tonu vardı.</p>

    <p>“İyi günler Hakan Bey, ben Cenk, hatırladınız mı?”</p>

    <p>“Evet tabii ki hatırladım Cenk, nasılsın?” diyerek yanıtladı Hakan bey, kendisinden gayet emin ama daha önce kendisini hiç aramamış olan benim aramış olmama da fazlasıyla şaşırarak.</p>

    <p>“İyi olduğum söylenemez...” diye sürdürdüm konuşmamı, “Sizi bu nedenle rahatsız ediyorum zaten, eğer yarın müsaitseniz sizinle görüşmemiz mümkün mü? Biliyorum randevumuza daha on gün var, ama bu çok acil bir konu...”</p>

    <p>Sesimdeki karamsar ifade Hakan Bey'i oldukça endişelendirmişti, ertesi gün de muhtemelen önemli bir işi yoktu.</p>

    <p>“Umarım çok kötü bir şey yoktur,” diyerek yanıtladı beni, “ama madem önemli olduğunu söylüyorsun yarın öğleden sonra saat birde görüşebiliriz seninle.”</p>

    <p>Randevuyu erkene aldığım için sevinerek Selin’e bakıp sevinçle gülümsedim ve göz kırptım.</p>

    <p>“Peki, çok teşekkür ederim. Yarın görüşürüz. İyi günler...” diyerek telefonu kapattım ve meraklı gözlerle benden bir açıklama bekleyen Selin’e dönüp yeniden gülümsedim.</p>

    <p>“Tamam aşkım,” dedim, “istediğin oldu, yarın saat birde görüşeceğim Hakan Bey'le!”</p>

    <p>Selin oldukça sevinçliydi, içinden bir ses Hakan Bey'in beni ilaçları içmeye ikna edeceğini söylüyor olmalıydı, diğer yandan benim ikna kabiliyetimin ne kadar kuvvetli olduğunu da çok iyi biliyor ve yarınki seansın ne kadar karmaşık geçeceğini tahmin etmeye çalışıyordu. Selin, mutfakta oturmaktan sıkılmıştı, elimden tutarak beni yatak odasına sürükledi ve beni yatağın üzerine oturtup kendisi de yanıma oturdu. Başını omzuma dayayarak gözlerini uzaklara dikti.</p>

    <p>“Herşey eskiye dönecek, değil mi aşkım?” diye sordu hüzünlü bir çocuk sesiyle.</p>

    <p>“Bilmiyorum...” diye yanıtladım bu zor soruyu, “Hiçbir şey bilmiyorum...”</p>

    <p>Kendimi yukarı çekerek, yatağın kenarına dayandım ve kollarımı birbirine doladım. Selin de kısa süre sonra yavaşça yanıma sokuldu.</p>

    <p>“Gülümse biraz bebeğim...” deyiverdi saçlarımda şefkatle gezindirirken parmaklarını, “gülümsemene gerçekten ihtiyacım var...”</p>

    <p>Somurtan yüzümü gülümsetmeye çalıştıysam da başaramadım, bunu yapamamış olmama sinirlendim, ellerimle Selin’in okşadığı saçlarımı sinirle geriye doğru attım.</p>

    <p>“Numara yapmıyorum ki Selin!” dedim.</p>

    <p>Ona sadece çok kızdığım zamanlarda ismiyle hitap ederdim ve o da bunu çok iyi bilirdi. Bu yüzden beni kızdırdığını anlayarak hüzünle boynunu yere eğdi.</p>

    <p>“Kendimi ne kadar zorlarsam zorlayayım bir şeyler yolunda gitmiyor! Hastalığımın getirdiği karmaşa yetmezmiş gibi bir de bu ilaçlar, offff!” diyerek iki elimle birden başımı tuttum, başının çok ağrıdığı belliydi. Gitgide daha fazla sinirlenerek sürdürdüm konuşmamı.</p>

    <p>“Umarım yarın Hakan bey ilaçları kesmeyi kabul eder, yoksa seni de kaybedeceğim, çünkü seni kaybetmek pahasına bile olsa artık o ilaçları içmeye hiç ama hiç gücüm kalmadı!”</p>

    <p>Elinden oyuncağı alınmış bir çocuk gibi hüzünlü gözlerle süzdü Selin tüm bedenimi, parmakları göğsümde gezinip duruyordu ve boynu hâlâ suç işlemiş küçük bir kız çocuğu gibi eğikti.</p>

    <p>“Bunları duymak ne kadar acı, bilemezsin bebeğim,” dedi. “Seni kaybetmek ölümden de beter benim için.”</p>

    <p>Hâlâ blöf yapıyordum, onu kaybetmeyi göze alamazdım, ama ilaçlar da dayanılamayacak kadar çok acıtıyordu canımı. Blöf yaptığımı ikimiz de biliyorduk, ben de, Selin de! Ben, onu ikna ettiğimden emin olmak istiyordum ama Selin hâlâ ikna olmuş gibi görünmüyordu,yalnızca yaptığım blöfe Hakan bey kozu ile karşılık veriyordu.</p>

    <p>“Sokaklar...” dedim sıkkın bir sesle. “Uzun süredir çıkmadığım o sokaklarla yarın yeniden yüzleşmek zorunda kalacağım! Ve bu tahmin bile edemeyeceğin kadar korkutuyor beni!”</p>

    <p>İstanbul’un sokakları karmaşıktır, korkutur şizofrenleri, sokaklarından son hızla ölüm geçer İstanbul’un, istasyonları ceset kokar! Sokaklarında gülümseyebilmek her babayiğidin harcı değildir! Bu yüzden haklıydım!</p>

    <p>“Ben seni yalnız bırakmayacağım ki bebeğim,” dedi Selin, bana biraz daha sokularak, “ellerinden tutacağım ve beraber gideceğiz Hakan bey’le görüşmeye...” Selin’in gösterdiği bu olağanüstü ilgi ve şefkat beni bir an için mutlu etse de, onunla birlikte sokağa çıkma fikri beni daha çok yaralıyordu.</p>

    <p>“Bu daha beter!” deyiverdim; “Sen, yani hayatta en değer verdiğim varlık, en çok sen tanık olacaksın korkularıma, o zayıf halimi göreceksin, acıyacaksın bana! Ve beni o halde görmeni gerçekten istemiyorum!”</p>

    <p>Kırıldı Selin, bir deprem gibi yürüdü yüreğine bu aşağılayıcı sözler, kırıldı Selin, tarih daha böyle bir kırılma görmedi! Benim böyle düşünebileceğimi kesinlikle tahmin etmemişti oysa, tüm iyi niyetiyle bana yardım etmek istiyordu, ama ben itiyordum onu, neredeyse kovuyordum. Bu ne kadar da büyük bir acıydı!</p>

    <p>“Sana inanamıyorum!” dedi Selin. Kızgın ve incinmiş olduğu her halinden belliydi. “Neden acıyacakmışım ki sana?! Sen benim herşeyimsin, her şeyim, anlıyor musun beni, her-şe-yim-sin! Sana ait olan hiçbir şey yabancı değil bana! Seni herşeyinle seviyorum ben, neden anlamak istemiyorsun beni? Seni asla böyle bir durumdayken yalnız bırakamam!”</p>

    <p>Ençok Selin’in benimle dalga geçmesinden korkuyordum, yüzüme karşı söylemese bile sokaktaki o zayıf halimi görerek bana acımasından korkuyordum! Sinirli bir sesle somurttum.</p>

    <p>“Tamam,” dedim “sen de gel benimle, güzel bir eğlence çıkmış olur sana, bir sirk maymunundan bile daha komik oluyorum sokağa çıkınca, herkesten korkuyorum, yanına çerez de al istersen, bir güzel eğlenirsin o güçsüz halimi seyredip!”</p>

    <p>Selin her sözümde biraz daha kırılıyordu. Bir enkaz gibi çöküyordu yüreği, kendi içinde mahsur kalıyordu sıradağlar deviren acısı. Amacı elbette benimle dalga geçmek değildi ve benim o güçsüz halimden zevk alacak kadar acımasız olmamıştı hiç. Bunları ben de biliyordum. Büyük bir sevgiyle gülümsedi sadece.</p>

    <p>“Bebeğim,” dedi, “sen ne dersen de, seni yalnız bırakmayacağım! Sadece senin sokağa çıkmana yardımcı olmak istiyorum, neden anlamak istemiyorsun ki?!”</p>

    <p>En az benim kadar şüphelendi İstanbul da bu sözleri duyunca Selin’in insan olduğundan, dönüp baktı arkasına, rüzgârlara sordu onlar da şaşırdılar, dalgalara sordu, şaşkınlıktan dillerini yuttular, martılar şok oldu, tir tir titredi kayalar, hepsi koro halinde tek bir ağızdan:</p>

    <p>“Bu bir insan olamaz!” dediler! “Hiçbir insan sevemez başka bir insanı bu kadar!”</p>

    <p>“Tamam, tamam!” dedim sıkkın bir sesle. Tartışmak istemediğim zamanlarda tartışmayı kesmek için kullanırdım hep bu sözleri. İçtiğim ilaçlar etkilerini göstermeye başlamış, yavaş yavaş sersemleştiriyordu beni, gözlerimdeki o duygu yüklü anlam silinerek yerini donuk ve anlamsız bakışlara bırakırken, Selin kalkıp sıkıntıyla bir sigara yaktı.</p>

    <p>“Neler oluyor Allah’ım?” diye mırıldandı, parmaklarını saçlarına götürüp yavaşça saçlarını kulaklarının arkasına attı. “Bu nasıl bir karmaşa, nasıl bir dengesizlik? Nasıl bir donukluk bakışlarındaki? Beni bile düşman olarak görmeye başlamışsın! Ne yapmalıyım? Ne yapmalıyım?”</p>

    <p>İçtiği sigarayı parmaklarının arasından bana uzattı, donuk bakışlarımla tek bir noktaya aralıksız bakıyordum ve hiçbir tepki veremedim.</p>

    <p>“İçmek istemiyor musun bebeğim?” diye sordu.</p>

    <p>Yine hiçbir tepki vermedim, sonra parmaklarındaki sigarayı dudaklarıma götürdü, bir nefes çektim ve odanın ortasına üfledim dumanı, sersem gibiydim.</p>

    <p>“Neler oluyor aşkım?” diye sordu Selin umutsuzca.</p>

    <p>“Hiçbir şey...” diye heceleyerek yanıt verdim kafamı yavaşça iki yana sallayarak.</p>

    <p>Kırılan hangimizdi? Gerçekten belli değildi! Selin söylediğim ve kimsenin kaldıramayacağı o ağır sözlerin altında ezilmiş ve ruhu incinmişti, ben elime bir bıçak alıp defalarca saplasaydım yüreğine şüphesiz bu kadar acıtamazdım onun canını. Şizofreni ise Selin’in benimle dalga geçmek istediğini düşündürecek kadar çığrımdan çıkarmıştı beni. Haklı olan hangimizdi? Gerçekten belli değildi! Ortada ne suçlu vardı ne de işlenmiş bir suç! Ortada sadece gözbebeklerimi parçalayan bir keder vardı ve Selin hiç anlayamıyordu bu kederi, ve bu kedere <span class="yatik">şizofreni</span> tanısı koyuyorlardı tüm tıp fakültelerinde...</p>

    <p>“Ben gideyim artık...” dedi Selin usulca.</p>

    <p>“Nereye?” diye sordum, vurdumduymaz bir tavırla, sanki laf olsun diye sormuş gibiydim bu soruyu.</p>

    <p>“Gitsem iyi olacak, benden rahatsız oluyor gibisin!” diye geveleyerek hüzünle boşalttı içindeki kederi odanın orta yerine, gözleri bir cinayeti canlı canlı izlemiş gibi bakıyordu ve eminim kalbindeki sancıyı tarif edecek bir kelime yer almıyordu henüz hiçbir sözlükte.</p>

    <p>“Saçmalama,” diyebildim yalnızca, “saçmalama Selin!”</p>

    <p>“Saçmalamıyorum, baksana burada oluşum seni mutsuz etmekten başka bir işe yaramıyor, gidersem belki daha fazla mutlu olursun!” diye devam etti konuşmasına, ardından saçlarını hüzünle geriye atarak ve sinirlendiğini belli eden bir yüz ifadesi ile hızla ayağa kalktı. Yataktaki durumumda en ufak bir değişiklik bile yapmadan, yavaşça gözlerimi diktiğim yerden kaldırıp boş ve anlamsız bakışlarla Selin’e baktım.</p>

    <p>“Derdim seninle değil Selin, biliyorsun!” dedim boynumu yeniden yere eğerken, “Sen gitmek istiyorsan git, ama ben gitmeni istemiyorum, gitmek istemeni bana mal etme!”</p>

    <p>“Artık bana karşı bile dürüst değilsin!” dedi.</p>

    <p>Neredeyse ağlayacaktı, gözbebeklerinden içeriye zorla geri çektiği gözyaşları birer benzin damlası olup düşüverdiler kalbindeki yangına.</p>

    <p>“Gitmemi istiyorsun,” diye devam etti. “Eskisi gibi değilsin, sevmiyorsun beni, sadece bana katlanıyorsun, söylesene, yalan mı söylüyorum?! Sevişirken bile numara yapıyorsun! Anlamadığımı mı sanıyorsun?!”</p>

    <p>Hüzünle eğdiğim boynumu yavaşça kaldırıp başımı ona doğru çevirdim. Bu sözler gerçekten çok acıttı canımı. Kendimi savunmak zorunda olduğumu hissettim.</p>

    <p>“Numara yaptıysam eğer,” dedim, “yalnızca seni mutsuz görmemek için yapmışımdır! Biliyorsun bana verdiğin o lanet olasıca ilaçların beni ne hale getirdiğini. Ama sen hâlâ ilaç içmemi istiyorsun!”</p>

    <p>“Lütfen, yalan söylemeni istemiyorum artık!” diye karşılık verdi, söylediklerime inanmadığını belli eden bir sesle, ve ses tonunu biraz daha yükseltti.</p>

    <p>“Biliyorum, sıkıldın benden artık! Şizofreni bir yandan, paranoyaların bir yandan, Deniz bir yandan, ilaçlar bir yandan ve ben de tuz biber oluyorum, değil mi? Seni hiç mutlu edemedim ki zaten ben! Tek istediğim seni mutlu etmekti! Kendi mutluluğumu bile hiçe sayarak herşeyi yaptım seni mutlu etmek için! Ama sen hiç anlamadın! Bir kez olsun mutlu olmak için çaba göstermedin!”</p>

    <p>“Ne diyorsun sen Selin?” diye sordum.</p>

    <p>Sinirlenerek, oturduğum yataktan yavaşça kalkıp doğruldum, yatağın yanındaki sigara paketinden bir sigara alarak yaktım ve derin bir nefes çekerek, hüzünlü bakışlarımı yavaşça, ayakta duran Selin’e çevirdim ve yineledim sorumu.</p>

    <p>“Ne saçmalıyorsun aşkım sen?”</p>

    <p>“Saçmalayan hangimiz acaba?” diyerek yanıtladı, dudaklarını ufak bir kız çocuğu gibi büktü ve hızla yürüyerek pencerenin kenarına gitti, perdeyi hüzünle aralayarak dışarıya baktı biraz ve aynı hızla bana döndü.</p>

    <p>“İstemiyorsan beni,” diye bağırdı, “söyle, gideyim! Tüm hayatından gideyim! Ama eğer gerçekten seviyorsan beni, bırak sana yardım edeyim! Hep yanında olayım! Beni hayatının dışında bırakma, bırak bir nefes olup ciğerlerine dolayım! Bana artık sahte sevgi numaraları yapma!”</p>

    <p>Boynumu eğdiğim yerden güçlükle kaldırarak Selin’e baktım.</p>

    <p>“Seni ne kadar sevdiğimi biliyorsun aşkım...” dedim oldukça yavaş kelimelerle kekeleyerek. Sanki konuşmayı yeni öğrenmiştim, sanki bir robottum, öyle tekdüze bir ritimle konuşuyordum.</p>

    <p>“Affet beni, ve üstüme gelme ne olur, çok kötüyüm ve sana ihtiyacım var, ne yaptığımı bilmiyorum, bir dakika önce yaptıklarım bir dakika sonra çok saçma geliyor... Kopuyorum Dünya’dan, Dünya kopuyor parmak uçlarımdan! Bari sen böyle yapma!”</p>

    <p>Bu sözlerimi duyan Selin, biraz olsun sakinleşti ve yavaşça gelerek yanıma oturdu. Durmadan yere eğilen boynumu elleriyle kaldırıp çenemden tuttu ve yüzümü kendi yüzüne çevirdi.</p>

    <p>“Seni ne kadar sevdiğimi anla artık bebeğim,” dedi yalvaran bir sesle, “sen benim herşeyimsin!”</p>

    <p>Eğilip dudaklarımı öptü ve parmaklarıyla yanaklarımı okşadı.</p>

    <p>“Şimdi ben öbür odaya gidiyorum bebeğim,” dedi,”sen kendinle baş başa kal, biraz düşün, seni ne kadar sevdiğimi düşün, bizi düşün, geleceği düşün, inanıyorum ki bu iyi gelecek! Yarın erkenden seni uyandırırım ve beraber Hakan Bey'in yanına gideriz, olur mu?”</p>

    <p>Hafifçe kafamı sallayarak hiç konuşmadan onayladım. Selin beni yavaşça itterek yatağa yatırdı ve tıpkı bir bebeği uyutur gibi üzerimi örttü.</p>

    <p>“Hadi biraz uzan, yarma kadar dinlen,” diyerek, dudaklarıma bir öpücük daha kondurdu.</p>

    <p>Parmaklarımla bir süre saçlarını okşayarak bir heykel kadar donuk bir şekilde yatan bedenimi izledi. Sonra yavaşça ayağa kalktı.</p>

    <p>O geceyi hemen hemen hiç yataktan çıkmadan geçirdim. Sabaha kadar aralıklarla uyudum, uyandım ama hiç yataktan çıkmadım. Sabah Selin sözverdiği gibi erkenden beni uyandırdı ve güzel bir kahvaltının ardından evden çıktık.</p>

    <p>Daha dış kapı kapanır kapanmaz akılalmaz korkularım bana hükmetmeye başladı. Yavaşça merdivenleri indik ve sokak kapısından dışarı çıktık. Selin yüzünden gülümsemeyi hiç eksik etmiyordu, tüm gücüyle gülümseyerek destek olmaya çalışıyordu bana.</p>

    <p>Sokaktaki yokuştan aşağıya doğru yavaşça ilerledik. Saat daha on ikiydi ve randevuya bir saat vardı. Ama Hakan Bey'in muayenehanesi Şişli’de olduğu için, olası bir trafik sıkışıklığını da hesaba katarak evden biraz erken çıkmıştık. Üsküdar’dan Şişli’ye gitmenin en mantıklı yolu vapurla karşıya geçmekti.</p>

    <p>İskeleye doğru beraber yürümeye başladık. Korkulu gözlerle hiç konuşmadan çevreye bakıyordum. Selin elimi sıkıca tuttu ve kulağıma eğildi.</p>

    <p>“Buradayım aşkım, korkmana gerek yok...” dedi.</p>

    <p>Gömlek cebimdeki sigara paketinden çıkardığım bir sigarayı hızla yakarak, dudaklarımın arasına yerleştirdim. Sokaktaki tüm kızlar Deniz’e benziyordu. Hepsi Deniz’di sanki. Boynumu eğerek yürümeye devam ettim, beni konuşturmaya çalışan Selin’e hiç cevap vermeden suskun ve panik halinde korkularımla uğraşıyordum. Hangi insanla gözgöze gelsem, bana küfrediyorlarmış gibi geliyordu.</p>

    <p>“İnsanlar,” dedim, “öldürecek gibi bakıyorlar bana, sanki hepsi nefret ediyor benden, sanki hepsi yıllardır ceplerinin bir köşesinde biriktirdikleri nefretlerini benim üzerime boşaltıyorlar...”</p>

    <p>“Sakin ol bebeğim,” diye yanıtladı elimi biraz daha sıkı tutan Selin, “hiç kimse seni tanımıyor, hiç kimse sana bakmıyor bile!”</p>

    <p>“Herkes,” diyerek aynı panikle konuşmaya devam ettim, “ama herkes katil maskesi takmış, sanki saldıracak bir şey arıyorlar... Arabalar, aşkım, arabalar üzerime doğru geliyor, hepsi beni ezmek istiyor sanki, binalar üzerime çökmek için fırsat kolluyor... Sanki herkes ama herkes intihar komandosu bu şehirde, birazdan kimin üzerine sardığı bombayı patlatacağı belli değil!”</p>

    <p>“Kimse kimseyi tanımaz bebeğim bu şehirde, hem neden seni öldürsünler ki, sen onlara ne yaptın?” diye sevecen bir ses tonuyla sordu Selin, karşıdan karşıya geçmek için ışıklara geldiğimiz sırada yeşil yanmasını beklerken. Burnumdan alev püskürüyordu, öyle panik bir havam vardı ki, sanki ilk kez insanlar arasına giriyordum, herkese o kadar sinirli bakıyordum ki, yanlışlıkla benimle göz göze gelenler korkarak hemen başlarını çeviriyorlardı.</p>

    <p>Meydana inen yokuşu geçip iskelenin karşısındaki büyük caminin önündeki yaya geçidine geldiğimizde, etraf çok daha kalabalıklaşmış ve kalabalıkla birlikte korkularım da tüm ruhumu ele geçirmişti. Hâlâ hangi kıza baksam Deniz’i görüyordum. Selin hariç, her kız, hiç istisnasız her kız, Deniz’e benziyordu. Arada sırada duruyor, bir kızın yüzüne uzun uzun bakakalıyor ve ancak beni çekeleyen Selin’in ısrarlarıyla kendime gelebiliyordum.</p>

    <p>Işıklardan karşıya geçerek Beşiktaş İskelesi'ne doğru yürümeye başladık. Denize baktım, o dünyalar güzeli Boğaz’a; yüzüme uzun zamandır ilk kez yosun kokusu çarptı. Hiç konuşmadan iskeleye yanaşan vapuru izledim uzun uzun. Sonra vapura binerek ikinci kata, balkona çıktık. Hava, oldukça güzeldi, insanların hemen hemen hepsinin neşesi bundandı, bir tek ben panik halinde, sürekli etrafımı kolluyordum, sanki yangının ortasında kalmış bir akreptim de kendimi zehirlemeye yer arıyordum. Bugün kahvaltıdan sonra ilaçlarımı da içmemiştim. İlaçları içmiş olsaydım daha az korkardım etraftan, insanları hissedemeyecek kadar sersemleşirdim. Ama ilaçları da içmemiştim ve bir daha da içmeyi düşünmüyordum.</p>

    <p>“Bak aşkım,” dedi bu sırada Selin sevimli bir sesle, “şu denizin güzelliğine bak, Kızkulesi'ni görebiliyor musun? Ne kadar da güzel gözüküyor, yüzümüze vuran şu rüzgâra, ciğerlerimize dolan şu deniz havasına bak! Martılara bak aşkım, bunlar hiç mi mutlu etmiyor seni? Bak aşkım, İstanbul kucak açıyor bize! Aşkımız karşısında İstanbul bile küçük dilini yutuyor!”</p>

    <p>“Hadi aşkım,” dedi sonra yalvarır gibi bir sesle, “birazcık gülümse! Gülümsemeni özledim, gülümse ki, tüm Boğaz ruhuma aksın, gülümse ki, Deniz denen cadı yanan bir tanker olup Boğaz’ın dibine batsın, gülümse aşkım, gülümsemene gerçekten ihtiyacım var!”</p>

    <p>İçten bir gülümsemeyle karşılık verdim Selin’in bu şairâne sözlerine. İstanbul’un ne hale geldiğini ise hiçbiriniz tahmin edemezsiniz! Eğer Deniz yanan bir tanker olup batacaksa Boğaz’ına bir damlacık bile kanı akmazdı İstanbul’un, Selin’in gösterdiği bu özveri karşısında! Büyük bir hızla çekip onu dibine, sonsuza kadar hapsederdi Deniz denen yalanı! Ah, keşke elleri olsaydı, kollan olsaydı keşke, onu daha denizin üzerindeyken boğardı elbette! Bir kez daha durdu, herkesten gözünü kulağını çekip düşündü İstanbul kocaman bir an boyunca:</p>

    <p>“Allah’ım,” <span class="yatik"><span>dedi kendi kendine</span></span> “Selin adlı bu kız bir insan olamaz! Eli yüzü insana benziyor, dudakları insan, bakışları bir insanın bakışları, ama bu bir insan olamaz!”</p>

    <p>Beşiktaş’a indiğimizde çok daha mutlu görünüyordum, belli ki Selin tümüyle değiştiriyordu beni, her sabah bir doz ilaç yerine bir kez öpseydi, hiç şüphesiz, daha çabuk iyileşirdim. Şüphelerim azalmamasına rağmen hareketlerim çok daha normalleşmiş, yavaş yavaş dışarıdaki dünyaya uyum sağlamaya başlamıştım. Beşiktaş İskelesi'nde de her gördüğüm kız Deniz’in yüzünün aynısından giymişti yüzüne ama ben çok daha sakindim, etrafa saldırgan gözlerle bakmıyor, hatta sık sık Selin’e dönüp gülümsüyordum. İskelenin biraz ilerisinden kalkan Şişli minibüslerinden birine binerek Şişli’ye çıktık.</p>

    <p>Hakan Bey'in muayenehanesinin bulunduğu, Abide-i Hürriyet Meydanı’nın yakınlarındaki iş hanının önüne vardığımızda saat daha bire çeyrek vardı. Kapıda durarak bir sigara yaktım, Hakan</p>

    <p>Bey hastaların seans sırasında sigara içmesine izin vermiyordu. Çünkü tıp fakültesinde doktor olacak öğrencilere sigaranın akciğer üzerinde yaptığı felaket etki, resimlerle ve sigara içen akciğer kanseri hastaların kadavraları üzerinde canlı canlı gösterilirdi. Tüm doktorlar sigara endüstrisinin para kazanmak adına insanları zehirlediklerini okulda çok iyi bir şekilde öğrenirlerdi. Ancak hastalarına yazdıkları ilaçların hastalara ne kadar zarar verdiğini hiç öğretmezlerdi tıp fakültelerinde. Öyle ya, sigara endüstrisi para kazanma üzerine kuruluydu ama ilaç endüstrisi oldukça hümanistti. Olsundu, ilaç firmaları insanların iyileşmesini istiyor ve bu uğurda çalışıyorlardı, ya da toplumu bu şekilde çalıştıklarına inandırmışlardı. Bunları düşünerek sigaramı keyifle içtim. Tüm seans boyunca sigarasız kalmak benim için oldukça zor oluyordu. Bu yüzden derin nefesler çekerek kapının önünde sigaramı söndürdüm ve dördüncü katta bulunan muayenehaneye doğru çıkmaya başladık. Uzun zamandır asansöre de binemediğim için merdivenleri kullanarak yukarıya çıktık. Muayenehaneye girdiğimizde saat bire on vardı.</p>
  </div>
</body>
</html>
