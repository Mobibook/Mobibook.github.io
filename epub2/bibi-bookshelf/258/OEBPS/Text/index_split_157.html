<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>ORTAÇAĞ</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_75" id="id_Toc404942957">Batı Hıristiyanlığının Figüratif Temaları</p>

  <p class="block_6">Alessandra Acconci</p>

  <p class="block_19"> </p>

  <p class="block_19"> </p>

  <p class="block_31">Antikçağdan Hıristiyanlığa geçiş, Batının figüratif temalarında uzun bir dönüşüm ve uyarlama sürecini beraberinde getirir; figürsellik IV. yüzyıldan itibaren yeni dinin ibadet yapılarının ve özellikle bazilikaların hâkimiyetine girer. Görsel sanatların temel kavramları bazilikalarda, antikçağın prototipleri, yeni estetik örnekleri ve sanat hamilerinin temsiliyetle ilgili ihtiyaçları arasındaki diyalektik ilişkiler yoluyla gelişir.</p>

  <p class="block_46"> </p>

  <p class="block_46"> </p>

  <p class="block_30">Mozaik ve Resim</p>

  <p class="block_39">Evrenin hâkimi İsa</p>

  <p class="block_9">Muhtemelen IV. yüzyılın ikinci yarısından itibaren Vatikan’da San Pietro Kilisesi’nin apsisini süsleyen <i class="calibre2">Traditio Legis [Yasa Geleneği]</i> mozaiği, bazı çeşitlemelerle de olsa, ortaçağ boyunca tekrar tekrar ele alınacak olan ve cemaat ibadeti amaçlı mekânlarda doktrin temalarını sunan bir bileşimi yansıtır. Cennet Dağında bulunan İsa’nın, halefi Petrus’a Yasa rulosunu teslim ettiği apsis resmi, krallık protokolüne göre düzenlenmiş bir resmi atama ritüeli yansıtır. Bu resmin görsel etkisi, Roma’nın Hıristiyanlığın merkezi olarak rolünün yüceltilmesini amaçlayan ve abartılı bir çağrışım gücüne sahip bir dini beyanat olarak düşünülebilir; bundan dolayı bazilikaların halka açık mekânlarında kullanılan repertuarlara kısa sürede dahil edilmiştir. <i class="calibre2">Traditio Legis</i> ve <i class="calibre2">Clavium’da</i> işlenen konular Napoli’deki San Giovanni in Fonte Vaftizhanesi’nin (IV. yüzyıl sonu ile V. yüzyıl başı arası) kubbesinde ve Roma’da Constantia’nın (y. 318-354) anıtmezarının küçük yan apsisinin süslemelerinde işlenmiştir. Labicana Caddesi üzerindeki Aziz Marcellino ve Aziz Petrus katakompunun kriptasında Theodosius (379-395) dönemine tarihlenen ve bazilikalardaki sanatın gelişimini yansıtan iki bölümlü karmaşık ve görkemli bir kompozisyonun üst tarafında, etrafı baş havarilerle çevrili olarak tahtta oturan İsa bulunur, alt tarafında ise katakompun azizleri ve şehitleri, Cennet Dağ’ına yerleştirilmiş Agnus Dei’nin iki yanında yer alır ve onu yüceltirler.</p>

  <p class="block_9">V. yüzyıldan itibaren apsislerdeki temel referans kavramlarını oluşturan öğretmen İsa, tahtta oturan İsa ve <i class="calibre2">Maiestas Domini [Tanrının Hâkimiyeti]</i> gibi doktrin temelli tasvirler mezar mekânlarında olgunlaşan süsleme temaları ile yeni doğmakta olan anıtsal sanat arasındaki etkileşime işaret eder; öyle ki, bazı durumlarda mezar resim ve mozaiklerinin kamusal mekânlarda denenmiş olup günümüze ulaşmamış kompozisyonları yansıttığı kesin olarak öne sürülebilir. Bu türden kompozisyonların sınırlı kullanımıyla kıyaslandığında, anıtsal sanata geçiş zengin dini anlam içeren mozaik bağlamlarının ortaya çıkmasına neden olur: örneğin Milano’daki Sant’Aquilino Şapeli’nde tasvir edilmiş havari grubunda görülen, İsa’ya benzeyen Apollovari, sakalsız genç, katakomb sanatının prototiplerinden yoğun şekilde etkilenmiştir.</p>

  <p class="block_9">IV. yüzyıl sonlarında Kitabı Mukaddes tefsirlerinin derinleşmesiyle kutsal metinlerin tüm simgesel ve teolojik, İbrani ve Hıristiyan potansiyeli ortaya çıkar ve hem ikonografik konularla simgesel dil için bol miktarda malzeme sağlanır hem de Yahudi halkının tarihinin daha az bilinen yönlerinin resimlenmesi mümkün olur. Bu tür örnekler arasında Latina Caddesi üzerindeki Dino Compagni Sokağı’nda yer alan özel katakompda bulunan ve hem konu hem de üslup açısından çok çeşitli bir repertuar sunduğundan Constantinus dönemi Roma resim sanatının en önemli belgesini oluşturan “resim galerisi” ile Constantia’nın Roma’da bulunan dairesel planlı anıtmezarındaki süslemeleri ve Tarragona yakınlarındaki Centcelles’de bulunan benzer mezar yapısının, asil sanat hamilerinin zevkini çok iyi yansıtan süslemelerini sayabiliriz. Her iki devasa <i class="calibre2">rotunda’</i>nın mozaikleri, dindışı süsleme sanatı ile kutsal anlatım süslemeleri arasındaki karşılıklı etkileşimi yansıtır; Iberya’daki bu örnekte kutsal anlatım Eski ve Yeni Ahit’ten alınma hikâyelerle şanlı ve anıtsal resimden döngüsel tasvirlere (mevsimler) ve resmi resimlere (muhtemelen Tanrılaşma) dayalıdır.</p>

  <p class="block_22"><span class="text_9">Boş tahtın üzerinde yükselen ve imparatorluk simgeleri (kırmızı kumaş ve yastık, ayak taburesi) ve değerli taşlarla kaplı Latin haçı Vatikan’daki bazilikanın apsis mozaiği başta olmak üzere -bu kompozisyonun üst bölümünde, Petrus ve Paulus arasındaki İsa resmiyle bağlantılıdır-ikonografide işlenen konulardan biri haline gelir. Bu tema muhtemelen Laterano’daki</span> <span class="text_10">Ecclesia Salvatoris’in</span> <span class="text_9">apsisindeki ilk mozaik süslemede de yer alıyordu, hatta XIII. yüzyıldaki tadilat sırasında muhafaza edilen, Cennet Dağı’nın zirvesine dikilmiş haçın üzerindeki</span> <span class="text_10">clipeus</span> <span class="text_9">içinde yer alan İsa büstü resmi de o döneme aitti. Haç, katakomp sanatından türememiş, yeni bir ikonografik konudur,</span> <span class="text_10">Christus Victor’un</span> <span class="text_9">[Muzaffer İsa] ölüm karşı zaferinin simgesi olduğundan İmparator Theodosius (y. 347395,</span> <span class="text_2"><img alt="Image" class="calibre7" src="../Images/image-5.jpg" /></span> <span class="text_11">&gt;</span> <span class="text_9">379) tarafından figüratif alanda benimsenmiştir. İsa’nın baş-harflerinin farklı şekillerde örülmüş olmasından kaynaklanan ve özellikle vaftiz mekânlarında kullanılan monogram şeklindeki haç çeşitlemesi de aynı anlama sahiptir; bu tür mekânlara örnek olarak Albenga Vaftizhanesi (V. yüzyıl sonu) ve Napoli’de bulunan San Giovanni in Fonte Vaftizhanesi gösterilebilir. Bu ikinci vaftizhanenin mozaik kaplı tonozundaki karmaşık süslemelerin tepesinde bulunan ve değerli taşlarla kaplı olarak resmedilmiş haç, Kıyamet Günü İsa’nın dönüşünü duyurur. Ravenna’daki Galla Placidia anıtmezarının (V. yüzyılın ikinci çeyreği) yarım küre şeklindeki kubbesi, merkezdeki Latin haçına doğru giderek azalan, ışıltılı yıldızlarla kaplıdır; yine Ravenna’daki Sant’Apollinare in Classe’de apsis kubbesine hâkim olan haçın kollarının kesiştiği yerde Kurtarıcı’nın büstü yer alır ve Tabor Dağında Başkalaşım konusunu çağrıştırır.</span></p>

  <p class="block_39">İsa’nın İkinci Gelişi</p>

  <p class="block_9"><i class="calibre2">Etimasia’nın</i> [Tahtın Hazırlanışı] tasviri de Hıristiyan resim repertuarına dahil edilen yeni bir kompozisyon türüdür, ama antikçağın sanatından ve hayal gücünden kaynaklanan formüllere dayalıdır: <i class="calibre2">Parousia</i> adı verilen İsa’nın İkinci Gelişi, Roma’da Santa Maria Maggiore Kilisesi’ndeki zafer kemerinin zirvesinde olduğu üzere, <i class="calibre2">Solium regale</i> [haçla birleştirilmiş] ve ışıltılı bir kürenin içine yerleştirilmiş, değerli taşlarla süslenmiş altın bir taht yoluyla tasvir edilir.</p>

  <p class="block_39">Tetramorf</p>

  <p class="block_9">Tetramorf imgesi, yani dört İncil yazarının, Hezekiel (1:4-14) ve Yuhanna’nın (Vahiy, 4:6-8) düşlerini ve ilk Kilise Babalarının aslan, kuzu, kartal ve insan yoluyla yaptığı tasvirini temel alan simgesel tasviri, IV. yüzyılın sonlarına doğru, tezahürle bağlantılı olarak ortaya çıkar. Santa Maria Capua Vetere yakınlarındaki San Prisco kasabasında bulunan Santa Matrona Şapeli’nin üst kısmındaki, V ila VI. yüzyıla ait süslemeler, Roma’da, Papa Hilarius (461-468) tarafından Laterano’daki vaftizhanenin yanına yaptırılan şapelin mozaiklerinde ve Ravenna’da, Galla Placidia’nın (y. 390-450) anıtmezarında yeni olgunluğa ulaşmış figüratif deneyleri yansıtan konuları özetler. İmparatorluk ailesinin bir üyesi olan Galla Placidia, bir zamanlar yer altındaki hücrelere özgü olan simgesel anlamları Santa Croce Bazilikası’na ek yapı olarak inşa edilen şapelinin süslemelerinde canlandırmayı seçer ve yeni estetik içerikler yoluyla onları dönüştürüp mekânın fiziksel bütünlüğünü mozaiklerle tamamıyla gizler.</p>

  <p class="block_39">İyi Çoban İsa</p>

  <p class="block_9">Girişin üzerindeki kemer içerisinde İyi Çoban İsa resmi hâkimdir; Kristolojik türün bu en etkili kişileştirme örneği Helenistik sanata özgü pastoral özelliğini muhafaza eder, ama bu mekânda İsa muhteşem giysiler içindedir, başında hale vardır ve elinde haç şeklinde bir asa tutar. Diğer iki kemer içerisinde ise mezar mekânları repertuarının en tipik unsurları olan ve 42 numaralı mezmuru çağrıştıran, bir kaynaktan su içen iki geyik vardır; zirvede bulunan haç ve tetramorf resmi, Matta İncili’ne göre (24, 30) İsa’nın İkinci Gelişi’nden önce gökyüzünde belirecek olan İsa’nın Oğlu’nu çağrıştırır.</p>

  <p class="block_39">Apsislerdeki süslemeler</p>

  <p class="block_9">V ve VI. yüzyılda süslemeler, apsisin kompozisyonuyla teoloji alanındaki çekişmeleri ve dini politika mesajlarını yansıtır. V. yüzyıla ait olan Santa Pudenziana’da, kavramsal gelişim açısından kayda değer bir gayret sergileyen apsis resimleri, kilise süsleme sanatının yapılandırma sürecinin artık tamamlanmış olduğuna işaret eder: İsa, senatörler gibi toga giymiş havarilerin oluşturduğu iki grubun ortasında, tahtta oturur; Petrus ile Paulus’un arkasında, Paulus’un Galatyalılara yazdığı ve Hieronymus tarafından tefsir edilen mektuptan bir bölüme göre, Eski ve Yeni İlahi Yasa’nın sürekliliğini ve birliğini temsil eden <i class="calibre2">ecclesiae’nın</i> [Kiliseler] simgesi olan iki kadın yer alır. <i class="calibre2">Magister</i> [öğretmen], <i class="calibre2">rex</i> [kral], hatta <i class="calibre2">iudex</i> [yargıç] İsa temasına eşlik eden simgeler arasında tetramorfun yanı sıra Golgota üzerinde yükselen ve değerli taşlarla kaplı haç vardır ve kuleli bir kaleyi andıran bir mimari yapı yoluyla Göklerdeki Kudüs çağrıştırılır.</p>

  <p class="block_39">Milano</p>

  <p class="block_9">Batı İmparatorluğu’nun başkenti olan Milano’da, piskopos ve Aziz Ambrosius’un (y. 339-397, 374’ten itibaren piskopos) enerjik dini faaliyetleri sayesinde yerel şehitler onuruna çeşitli yapılar inşa edilir. Şehir mezarlığında inşa edilen ve sonradan Aziz Ambrosius’tan adını alan bazilika yakınlarında kurulan San Vittore in Ciel d’Oro Şapeli’nin (V. yüzyılın ikinci yarısı) tamamıyla altın kaplı olup farklı bölümlerden yoksun olan tonozunun merkezindeki madalyon, inancın savunucusu olarak taç ve çelenk takılmış ve İsa’nın tanığı olarak ışıltılı bir kürenin ortasında yalnız duran Aziz Victor’un büstünü içerir.</p>

  <p class="block_39">Roma</p>

  <p class="block_9">Roma’da, Esquilino’da bulunan Santa Maria Maggiore Bazilikası, III. Sixtus (432-440 arası papa) döneminde, Meryem Ana’nın Tanrı’nın annesi olduğuna dair dogmayı onaylayan Efes Konsili’nin (431) hemen sonrasında inşa edilmiştir. Kilisenin orta nefinin mozaik süslemeleri İsrail halkının tarihinden başlıca olayların Eski Ahit’ten seçilerek anlatıldığı bir dizi panodan oluşur; bu panoların amacı hem kanonik hem de apokrif edebi kaynakların kullanımıyla apsis kemerinde anlatılan Kurtarıcı’nın Bayramı’nı canlandırmaktır. Bu görüntüler kitaplardaki resimler ve IV. yüzyılın sonunda aristokrat sınıflar tarafından, klasik kültürün ve geleneklerin geri kazanılması amacıyla teşvik edilen kültürel girişimler arasında hem içerik hem de üslup açısından kaçınılmaz bir ilişki vardır. O dönemde başdiyakon ve Roma Kilisesi’nde önemli bir kişilik olan I. Leo Magnus’un (440-461 arası papa) ikonografik içeriğin gelişimine katkıda bulunduğu öne sürülmüştür; nitekim Leo Magnus’un dini lider olarak zekâsı, kutsal metinlerle Yuhanna’nın <i class="calibre2">Vahiy’</i>ini temel alan ve Petrus ile Paulus’un bazilikalarında resmedilerek ortaçağdaki tüm diğer resim dizileri için de bir model teşkil eden konu seçimini kanonik hale getiren görkemli resimlerin kaynağıdır. Leo Magnus’un kristoloji alanındaki derin düşünceleri, ikonografik kavramlardaki artışa belirleyici katkıda bulunur ve o andan itibaren ortaçağın tamamı boyunca ibadet yapılarındaki kutsal sanatın rolünün ve içeriğinin kararlaştırılmasını ve Kurtuluş tarihinin olaylarının -anlamlı, kısa, tarihi açıdan güvenilir- anlatımı ile makul bir biçimsel boyut arasında mükemmel bir uyuma ulaşılmasını sağlamış olur.</p>

  <p class="block_39">Ravenna</p>

  <p class="block_22"><span class="text_9">402-476 yılları arasında Batı Roma İmparatorluğu’nun başkenti, 493526 yılları arasında Büyük Theodoric (y. 451-526,</span> <span class="text_11"><img alt="Image" class="calibre6" src="../Images/image-4.jpg" /></span> <span class="text_9">&gt; 474) yönetimindeki Ostrogot Krallığı’nın merkezi ve imparatorluğun Justinianus (481?-565,</span> <span class="text_2"><img alt="Image" class="calibre7" src="../Images/image-5.jpg" /></span> <span class="text_9">&gt; 527) tarafından fethedilmesinden itibaren yeniden Ravenna eyaletinin merkezi olan Ravenna hem Batı hem de Doğu kökenli sanat objelerinin, ustaların ve dillerin kesiştiği yerdir. İç mekânları mozaiklerle kaplı olağanüstü ibadet yapıları, Galla Placidia’nın bir sanat hamisi olarak V. yüzyılın ilk yarısındaki yoğun faaliyetlerine tanıklık eder. Yukarıda adı geçen anıtmezarın yanı sıra Galla Placidia’nın yaptırdığı en büyük eserler, Santa Croce Bazilikası ile İncil yazarı Aziz Yuhanna’ya adanan Saray Şapeli’dir; bu son yapıda yer alan ve günümüze ulaşmamış siyasal tema -zafer kemerinde Kurtarıcı, Doğudan gelen imparatoriçe ve oğullarının gemisine Ravenna yolunu gösteriyordu-Valentinianus-Theodosius hanedanının ilahi meşruiyetini vurguluyordu. Ortodoksların vaftizhanesi ile daha sonraki yıllarda Aryanların vaftizhanesinin mozaik süslemeleri, kubbenin</span> <span class="text_10">imago mundi</span> <span class="text_9">[dünyanın görüntüsü] ve Lopos’un tezahürü olarak, merkezdeki İsa figürüyle sonuçlanan bölünme sisteminin ne kadar yaygın olduğunu teyit eder. Theodoric’in Aryan saray çevresinin kilisesi olan Sant’Apollinare Nuovo’da, dindışı iktidarın tasvirine ayrılan yerin yanı sıra (ancak 570’te Katolik inancına yeniden geçildiğinde, piskopos Agnellus, Theodoric’in resmini Justinianus’un portresine dönüştürür), Aryanların İsa’nın tek ve insani doğasına inancını temel alan, günümüze ulaşmış en eski Kristolojik resim dizisi de bulunur. Sant’Apollinare in Classe’de ise apsiste Başkalaşım resmedilmiştir: Haç simgesinin iki yanında Musa ile İlyas peygamberlerin büstleriyle Petrus, Yakup ve Yuhanna’yı temsil eden üç kuzu yer alır.</span></p>

  <p class="block_9">Ravenna’daki resimlerden elde edilen güçlü izlenim, o yıllarda papalığın himayesi altında Roma’da üretilen resimler ile çok bariz bir kontrast oluşturur. Papa IV. Felix’in (526-539 arası papa), Forum Pacis [Barış Meydanı] içinde inşa ettirdiği Santi Cosma e Damiano Kilisesi’nin apsis kubbesi için yaptırdığı mozaik, antikçağın şehre nüfuz eden boyutunun en otantik ürünü olarak tanımlanabilir. Bu eser Ravenna’daki San Vitale apsisiyle aynı tarihlerde yapılmıştır ve Roma, Got hâkimiyeti altındadır, ama Theodoric’in krallığının başkenti ile piskoposun hem şehrin, hem kilisenin hem de devraldığı mirasın savunucusu olduğu Hıristiyanlığın merkezindeki figüratif sanatın dayandığı iki estetik ilke arasında çok büyük fark vardır. Buradaki düzenli kompozisyon şehidin Cennet’e girişine ve Tanrı’nın bu beklenmedik tezahürüne tanık olmaya çağrılmış olan ve Roma heykelleri gibi ağırbaşlı bir şekilde tasvir edilmiş, güçlü ifadeler sergileyen yedi figürden oluşur. İkonografi, İsa’nın İkinci Gelişi’nin nihai zaferine gönderme yapan vahiyle gelen mesajın gerçekçi resimlemesi yoluyla <i class="calibre2">Traditio legis,</i> kişiye özgü kıyamet günü ve taçların sunuluşunu <i class="calibre2">(aurum coronarium</i> [Taç altını]) bir arada sergiler; apsis kemer üzerinde ise göz kamaştırıcı altından arka plan üzerinde Yuhanna’nın yedi mührün açılışına dair düşü resmedilmiştir.</p>

  <p class="block_9">Bizans zevkinin etkisi özellikle kutsal figürlerin güçlü soyut özellikleriyle hareketsizliğinde, ağırbaşlı görünümünde ve dünyevi saray çevresinde alışılagelmiş olan hareket ve ritüellerin yer aldığı bir törene katılımında görülür. İmparatorluk sarayının giriş avlusu olan <i class="calibre2">Forum Romanum’</i>da bulunan ve Santa Maria Antiqua Kilisesi’nin bir duvarının ilk katmanının freskinde ağırbaşlı bir litürji töreni resmedilmiştir. İmparatorun tahta çıkış ritüelinin bir parçası olan <i class="calibre2">aurum coronarium’</i>a [taçların sunuluşu] bağlı görkemli litürji, V. yüzyıldan itibaren hem Roma’da hem de Konstantinopolis’te yaygın olan ve kraliçeliğe özgü nitelikler taşıyan Meryem Ana kültünün usulüne göre dünyevi <i class="calibre2">basilissa</i> [imparatoriçe] kıyafetleriyle ve taçlı olarak resmedilmiş olan Kraliçe Meryem Ana ile Çocuğu’nun çerçevesini oluşturur. İlk katmanın üzerine yapılan Meryem’e Müjde resminden geriye sadece Helenistik geleneğin klasik biçimselliğine sahip bir melek figürü kalmıştır; VII. yüzyılın ortalarına doğru aynı salon önce Süleyman ve Makabe’nin yedi oğlunu, daha sonra da Yunan Papa VH. Johannes’in (705-707 arası papa) himayesinde yapılmış, İsa’yı Golgota üzerinde tasvir ederken az ve öz üslubun geri kazanmamı ve enerjik bir üslup sergileyen muhteşem bir kompozisyon taşır.</p>

  <p class="block_39">Küre üzerinde İsa</p>

  <p class="block_9">VI. yüzyılda Roma’da, İsa’nın evren üzerindeki hâkimiyetini apsisler bağlamında vurgulamak amacıyla incelikli ve karmaşık simgesel anlamlara dayalı yeni bir kavram geliştirilir. İlk olarak IV. yüzyılda ortaya çıkan, küre üzerindeki İsa şeklindeki ikonografik kavram, farklı çeşitlemelerle daha prestijli konumlarda kullanılmaya başlar; bu konumlara örnek olarak San Lorenzo fuori le mura’nın doğu tarafındaki bazilikanın kemerini, Palatino tepesinin eteklerindeki küçük San Teodoro Kilisesi’ni ve Roma’dan örnek alınarak Ravenna’da (San Vitale) ve Adriyatik kıyısında yapılmış bazı kiliseleri (Pore, Euphrasius Bazilikası) sayabiliriz. Erken ortaçağ sanatında daima gizli kalan ikili eğilimi sergileyen San Lorenzo al Verano’daki mozaik de buna önemli bir örnektir: O dönemde hayatta olan Papa II. Pelagius’un (579-590) ve iki yanında yer alan Aziz Laurentius ile Aziz Hippolytus’un portresi bir yandan baskın bir soyutluk, diğer yandan keskin bir gerçekçilik taşır.</p>

  <p class="block_39">Meryem Ana kültü</p>

  <p class="block_9">VI ile VII. yüzyıllar arasında litürjik uygulamalarda önemli boyutlara ulaşan Meryem Ana kültünün yansıması, Pore’teki Euphrasius Bazilikası’nın (535-543 arası piskopos) mozaikleri ve Sant’Apollinare Nuovo’nun ikinci dönem süslemeleri gibi, Ravenna’da ve Adriyatik’in kuzey kıyılarındaki ibadet yapılarının süslemelerinde görülür. VII. Johannes Roma’da, San Pietro’nun ana nefinin ucuna inşa edilen ve ancak XVII. yüzyıla ait çizimler yoluyla hakkında bilgi sahibi olduğumuz, Konstantinopolis’ten gelen ustalar tarafından tamamıyla mozaikle kaplanan bir şapeli Meryem Ana’ya adar. Meryem Ana kültünün ortaya çıkışını belgeleyen önemli bir grup ikon vardır; bunların arasında bulunan <i class="calibre2">Madonna della Clemenza</i> adlı büyük bir levha üzerindeki resmin VIII. yüzyılın başına tarihlenmesi kuvvetle muhtemeldir. Bu gibi eserlerin özelliği, Doğu İmparatorluğu’nda tasvirlerle ibadet edilmesine karşı çıkan hareketin (ikonoklazm) öncesine ait resim geleneğini örneklemelerinde de yatar; bu çatışmanın zirveye ulaştığı dönemde Roma ile Roma piskoposu tarafından yönlendirilen Batı Hıristiyanlığı, ikonaların resmi ibadetin ve halkın inancının odağındaki işlevlerini aynı şekilde muhafaza ederler.</p>

  <p class="block_9">İkonoklazm öncesi Bizans mekânlarında denenen kavramların aktarımına dair en büyük örnek, Lombardia’da, Varese’nin Castelseprio adlı müstahkem yerleşme yeri yakınlarındaki küçük Santa Maria foris portas Kilisesi’nde görülebilir. Doğu yönüne bakan apsistte günümüze kadar çok iyi durumda ulaşmış bir duvar resmi dizisi vardır: Hem kanonik hem de apokrif kaynaklara dayanan ve iki bölüm şeklinde yer alan <i class="calibre2">Kurtarıcı’nın Çocukluğu,</i> İsa’nın Büstü ve kemer üzerinde de Tahtın Hazırlanışı. Longobard topraklarında ise Ravenna’nın keşfi başta olmak üzere çeşitli şekillerde Bizans dönemine kadar antik geleneğin tamamına ilişkin büyük bir bilinçlenme sürecine tanık olunur.</p>

  <p class="block_39">III. Leo tarafından yürütülen restorasyon süreci</p>

  <p class="block_9">VII. Johannes’in San Pietro’nun cephesinin karşı duvarına yaptırdığı mozaik eser Roma’da bu türün son örneğidir, ancak mozaik kullanımına Longobard döneminde de son verilmez: Pavia’da bulunan San Pietro in Ciel d’Oro Kilisesi, Cividale de Friuli’deki Tempietto gibi, adını mozaik kaplı kubbesinden alır. Renkli camlı Roma mozaiği geleneği VIII ile IX. yüzyıl arasında Roma’da muhteşem bir şekilde yeniden ortaya çıkar. Bu geri kazanımın ardındaki itici güç olan III. Leo (795-816 arası papa), Roma’daki kiliselerden Santa Maria Maggiore ile San Paolo’nun <i class="calibre2">Paleo</i>-Hıristiyanlık resim dizilerini restore ettirir ve Ravenna’da Sant’Apollinare in Classe’nin (813) kemerindeki ikonografiyi Ostiense’deki örneğe göre uyarlar. Roma’daki Santi Nereo e Achilleo, Santa Susanna ve Laterano’daki yemek salonunun mozaik temalarının da onun tarafından geliştirilmiş olması muhtemeldir. Leo’nun mozaik tekniğini geri kazanma amacındaki bu faaliyetlerine, Roma Kilisesi ve Hıristiyan imparatorluğu kavramının güçlendirilmesine yönelik siyasal temaları teşvik etmeyi hedefledikleri şeklinde bir yorum getirilmiştir. Longobardların 774’te yenilgiye uğratılmasmdan sonra Şarlman (742-814) Batının büyük kısmının gözünde Hıristiyan halkının tek lideri ve savunucusu olarak görülmeye başlar ve krallığının genişlemesi, Hıristiyan Roma İmparatorluğu’nun genişlemesi anlamına gelir. III. Leo, Roma şehri ve dini kurumları açısından bir hayırsever olarak rolünü büyük bir cömertlikle ve hem papanın Roma üzerindeki yetkisini hem de Papalık kurumunun imparatorlukvari yönünü yeniden ortaya koyma isteğiyle bağlantılı olarak yürütür. Roma’nın en önemli kamusal mekânlarının süslemelerinde güncel olayları veya yakın bir gelecekte meydana gelecek olanları -örneğin 800 yılının Noel döneminde Şarlman’ın San Pietro’da taç giyme törenini- ilan eden veya teorik açıdan meşru kılan siyasi temalar görülmeye başlar. Laterano yakınlarında bulunup günümüze ulaşmamış yemek salonunun apsisindeki süslemeler de (800’den hemen önce) bu duruma işaret eder; burada havarilerin misyonu, tarihin ilahi takdir şeklindeki görüşünün ve kralın Saksonlarla Avarlar karşısındaki zaferinin -ve pagan halkların Hıristiyanlığı kabul edişinin- simgesi olarak görülür. Zafer kemerinin üzerinde ise aralarında III. Leo ve Şarlman olmak üzere üçer kişi içeren iki paralel sıra figür yoluyla gerçek anlamda siyasi bir tema işlenir.</p>

  <p class="block_39">Karolenj dönemi mozaikleri</p>

  <p class="block_9">Karolenjlerin mozaik tekniğine ve bu sanat yoluyla güç kazanan süslemelere verdikleri değer, Aquisgrana’da, Saray Şapeli’nin tonozunda, imparatorun tahtına bakan vahiye dayalı devasa bir <i class="calibre2">Evrenin Hâkimi İsa</i> resmi kullanma seçiminden ve Germigny-des-Prés’de (Loiret, Orta Fransa) Orleans piskoposu ve teolog Theodulphus (y. 750/760-y. 821) tarafından yaptırılıp günümüze kadar ulaşmış olan, apsitinin kubbesindeki Ahit sandığı’na odaklanan bir tema içeren şapelden anlaşılır (y. 806). III. Leo için çalışan atölyeler I. Paschal’ın (817-824 arası papa) Santa Prassede, Trastevere’de Santa Cecilia ve Domnica’da Santa Maria kiliselerinde teşvik ettiği görkemli girişimlerde de faaliyet göstermeye devam ederler. I. Paschal’ın halefi IV. Gregorius (827-844) San Marco’nun apsitindeki mozaiği yaptırarak son elli yılda Roma’da, üslup ve içeriklerini geliştirerek çeşitli mozaik süsleme örnekleri üretmiş sanatsal ve kültürel deneyimi sonuçlandırmış olur.</p>

  <p class="block_9">Mozaik tekniğini ve geleneksel olarak onunla bağdaşan kavramları devam ettiren münferit örnekler arasında, IX. yüzyıl başlarına ait olup muhtemelen piskopos II. Angilbert (824-859 arası piskopos) tarafından yaptırılan Milano’daki Sant’Ambrogio Kilisesi’nin apsiti vardır: Burada, sadece bir kısmı <i class="calibre2">in situ</i> olmak üzere, <i class="calibre2">Evrenin Hâkimi İsa,</i> Milanolu şehit azizler Gervasius ile Protasius’a taç takmak üzere olan başmelekler ve piskopos Ambrosius’un yaşamından sahneler yer alır. Roma’da 1000 yılından önceki son mozaik II. Otto’nun (955-083) mezarı üzerinde yer alır; elinde üç anahtar tutan Petrus ile yanan bir mum ve bir rulo tutan Paulus’un arasında elini takdis pozisyonunda kaldırmış Isa bir tahtta oturur. Her ne kadar sonradan çok elden geçtiyse de, bu mozaik eser çok titiz ve ustalıklı bir teknik sergiler. Zaten, Fleury başkeşişi Gauzlin (?-1030) manastır kilisesinin bir kemerinin mozaiklerle süslenmesi için 1007 yılında buraya başvurduysa, demek ki şehir, sanat eğitimi alanındaki ününü ve son derece yetenekli ustalarını henüz kaybetmemişti. Öte yandan bundan 50 yıl sonra Montecassino’da tarihi kayıtları tutan Leo Marsicanus (y. 1046-1115/1117) Batılı ustaların mozaik sanatını icra etme yeteneğini kaybettiğini belirtir; nitekim aynı manastırda başkeşiş olan Desiderius (1027-1087) manastırın yeniden inşa edilmiş olan kilisesinin süslemeleri için Konstantinopolis’i düşünür ve bu şekilde mozaik sanatında Bizans’ın doğrudan etkisi altında yeni ve üretken bir döneminin başlaması için zemini hazırlamış olur.</p>

  <p class="block_39">Geometrik süslemeler ve sistemler</p>

  <p class="block_9">Duvar resmi geleneğinin bu derecede önemli olmadığı Kuzey Avrupa’da, Britanya Adalan’nda ve Karolenj döneminde yaşanan Rönesanslar, Hıristiyan repertuarından alınma figüratif sistemlerin ve ifade dili tekniklerinin hızlı bir şekilde benimsenmesine, minyatürlü elyazması eserler ve ikonik açıdan büyük bir coşku sergileyen pahalı tüketim ürünleri yoluyla olağanüstü derecede yayılmasına yol açar. Frank kralı tarafından Lombardia’daki saray, kilise ve manastırlardan alınan kitapları ve eserleri Aquisgrana’da toplama politikası da antikçağın mirasının canlandırılmasına büsbütün imkân sağlar. Şarlman’ın hâkimiyetinin görsel ve resmi olarak kabulü ve Hıristiyan İmparatorluğu’nun aşikâr bir şekilde ona devredilmiş olması resim temalarına da yansımıştır: Bu türden örnekler arasında İngelheim’ın kabul salonundaki, günümüze ulaşmamış freskleri ve San Benedetto a Malles’da hem Davud’u konu alan hem de Roma tacını giymiş olan Şarlman’ın erdemlerini yücelten ve onu Tapınak’ı yeniden inşa eden peygamber ile karşılaştıran resim dizisini sayabiliriz.</p>

  <p class="block_9">Özellikle ana yapıya bağlı ek mekânlar için belli anikonik temaların seçilmesi, IX. yüzyıl Avrupa resminin yeni ve ilginç bir yönünü temsil gösterir. İtalya’da, SanVincenzo al Volturno yapı grubunun bazı monastik mekânları ve özellikle başkeşiş Epiphanius’un (IX. yüzyıl) kripta duvarının alt bölümü tekrarlı geometrik motiflere dayalı göz kamaştırıcı süslemelere sahiptir. Roma dönemi resmine benzer şekilde, muhteşem <i class="calibre2">crustae marmoree’den</i> [mermer kaplama] ilham alınmış, mermer parçalarından oluşan frizler duvarları kaplar; girintiler de arşitravlı sütunlar ve mermer kaideler veya klasik üslupta konsollarla desteklenmiş tavanlara benzeyecek şekilde boyanarak, sade bir mimari yapıyla süslenir (Lorsch, Torhalle). İkinci üslup Roma ressamlarının veya V. yüzyılda Selanik’teki Hagios Georgios <i class="calibre2">rotunda</i>sında faaliyet gösteren mozaik sanatçılarının duyarlılığı, Oviedo’daki San Juliân de los Prados Kilisesi’nin iç mekânının karmaşık mimari perspektifler yoluyla yanılsama yaratarak dönüşüp genişlemesini sağlar; II. Alphonsus (759-842, 791’den itibaren Asturya kralı) Oviedo’yu başkent ilan eder ve San Salvador Kilisesi’ni inşa ettirirken apsitin tek kompozisyon unsuru olarak Constantinus’un haçını seçer. Kaynaklardan elde edilen bilgilerle karşılaştırıldığında, büyük monastik merkezlerin resminin çok küçük bir bölümü günümüze kadar muhafaza edilebilmiştir. Oberzell’deki Sankt Georg Manastır Kilisesi, Otto döneminin en önemli ve anıtsal <i class="calibre2">scriptorium</i>’larından birine örnek oluştururken, Graubünden Kantonu’nda bulunan ve Karolenjlere ait Müstair ise siyasi bir temaya dayalı ikonografik bir plan sunar. Bu resimlerin Dindar I. Ludwig (778840) veya bir destekçisi tarafından yaptırıldığı da göz önüne alınırsa, Eski Ahit’ten kaynaklanan Kral Davud ve Absolom hikâyelerinin çağdaş tarihi olaylara işaret etmiş olması muhtemeldir.</p>

  <p class="block_46"> </p>

  <p class="block_46"> </p>

  <p class="block_30">Heykel Sanatı</p>

  <p class="block_9">Resmi sanat himayesinde temsiliyet değeri yüksek, yüce eserler üretimi devam eder. Bu durumun geçerli olduğu örnekler arasında V. yüzyıl ortalarına kadar imparatorluk mezarları için somaki mermerden yapılan anıtsal lahitler, kralların, aristokrasinin ileri gelen üyelerinin -temsiliyet koşullarındaki değişime rağmen- kişinin fizyonomik özelliklerin ve idealizasyonunun devam ettirilmesini sağlayan portreleri, bronzdan heykeller (örneğin I. yüzyıldan kalma dev bir heykelin, yüzü değiştirilerek kullanıldığı sanılan Constantinus’un Campidoglio’daki kırık bronz heykeli) veya Şarlman tarafından Aquisgrana’ya taşıtılan, ama günümüze ulaşmamış Theodoric’in atlı heykeli gibi, kralın yüceltilmesini ve anıt geleneğinin sürdürülmesini amaçlayan eserler sayılabilir. Caesarealı tarihçi Eusebius (y. 265-399) çeşmeleri süslemek için kullanılan İyi Çoban’ın ve Daniel’in bronz heykellerinden söz eder, Papa I. Silvester’in (314-335 arası papa) biyografisinde ise Laterano’daki vaftizhanenin süslemelerinde kullanılan ve İsa’yı, Vaftize! Yahya’yı, geyikleri ve kuzuları temsil eden altın ve gümüş heykellerden söz edilir.</p>

  <p class="block_39">Lahitler</p>

  <p class="block_9">IV ve V. yüzyılda heykel sanatı, daha çok Roma, Milano, Ravenna ve Galya’da bulunan çok sayıda atölyenin uzmanlaştığı lahit yapımında kullanılmıştır. Pastoral sahnelerden, filozof ve dua eden kişi figürlerinden veya İyi Çoban figüründen ilham alınan kompozisyonlardan, İncil’den kaynaklanan veya Kristolojik temelli konulara geçiş yaşanır ve Constantinus döneminde çift frizli anıtsal lahitler, bazen arşitrav veya kemer taşıyan küçük sütunlarla bölünerek düzenlenmiş, yoğun figüratif öyküler sergiler. “Çile temalı” adı verilen lahitlerde zafer simgesi olan haç, kompozisyonun odağını oluşturur; İsa’nın ölüm karşısındaki zaferi, Havarilerin arasında duran öğretmen rolünde İsa ve <i class="calibre2">aurum coronarium</i> gibi diğer din ve zafer temalı kavramlar da yeni gelişmekte olan anıtsal sanatın doğrudan etkisinde kalmıştır. Hıristiyanlık temelli ikonografi repertuarı, ibadet yapılarında kullanılan tüm unsurları kaplar ve onları çağrıştırır. Milano’daki Sant’Ambrogio Kilisesi’nin ahşap kapılarından arta kalan parçalar (y. 379-386) ve Roma’da Santa Sabina Kilisesi’nde (422-432) günümüze kadar ulaşmış olan kapılar, kehanet, yasa ve İncil çağrışımları bütününün <i class="calibre2">narratio parallela</i> [paralel anlatım] ilkesi temelinde, Eski Ahit’ten mucizeler ile İsa’nın <i class="calibre2">Vahiy’ine</i> dayanan öyküler arasında bir tür tipoloji tefsiri yansıttığını gösterir; dönemin patristik edebiyatının düşüncelerini ve vaaz faaliyetlerini yansıtan bu anlatımlar Hıristiyan sanatında temel bir dönüm noktasını, yani Kurtuluş’un tarihi antolojisinin cemaatin kültürüne dahil edilişini belirler.</p>

  <p class="block_39">Justinianus sentezi</p>

  <p class="block_9">Justinianus’un Ravenna’da ve Adriyatik’in kuzey kıyılarında yaptırdığı görkemli sanatsal süslemeler, imparatorluğun çerçevesi içindeki tüm “sesleri” çok farklı gelenek ve eğilimlerin toplandığı ve kaynaştığı bir ufukta harekete geçirir ve Bizans’a özgü yeni bir dilin doğuşuyla sonuçlanan “Justinianus sentezi”nin oluşumunu sağlar. San Vitale Kilisesi’nin iç mekânını süsleyen muhteşem mermer ve alçı kaplamaların büyük kısmı muhafaza edilmiştir; eskiden San Michele in Africisco olarak bilinen Sant’Apollinare in Classe (süslemeleri günümüzde Ulusal Müze’de), Ursiana Katedrali (süslemeleri günümüzde Başpiskoposluk Müzesi’nde), Sant’Agata Maggiore ve Sant’Apollinare Nuovo gibi Ravenna eyaletinin başkentinde bulunan diğer kiliselerin içerdiği sütunlar, sütun başlıkları, çerçeveler ve bölmeler, Konstantinopolis kaynaklı yenilikleri adım adım izlediklerini ve başkentte geliştirilen estetik ilkeleri hemen benimsediklerini gösterir. Roma’nın kendi de Konstantinopolis’ten ithal edilen değerli sanatsal ürünlerin rotasının dışına çıkmaz. Hormisdas (514-523 arası papa) döneminde San elemente Bazilikası için seçilen mermer süslemelerden geriye kalan ve bu durumu yansıtan unsurların arasında üzerinde asma motifi olan küçük sütunlar, sonradan II. Johannes adıyla papa olan Rahip Mercurius’un (533-535 arası papa) monogramını taşıyan son derece zarif, oyma işi sütun başlıkları ve Justinianus’un Hagia Sophia’sı için kullanılan malzemelerle kıyaslanabilecek, haç motifini işleyen şık ve sade süslemelerle kaplı, <i class="calibre2">proconnesus</i> mermerinden yapılmış ve üst bazilikada <i class="calibre2">schola cantorum</i> olarak kullanılmış olan levhalar bütünü vardır.</p>

  <p class="block_39">Roma- Barbar krallıkları</p>

  <p class="block_9">Roma-Barbar krallıklarının sanat ortamında ise geç antikçağ ile Erkan Hıristiyanlık temelli ortak imge repertuarlarına başvurulduğu, aynı zamanda da Germen, Merovenj ve Vizigot kuyumculuk tekniklerinden kaynaklanan bir etkinin söz konusu olduğu anlaşılır. Vizigot ve Asturya döneminde İspanya’da mimari unsurlar açısından bağımsız bir oyma sanatı gelişir: Kral Recceswinth (653-672 arası kral) tarafından Palencia eyaletinde 661’de inşa edilen San Juan de Banos de Cerrato’da, Zamora yakınlarındaki San Pedro de la Nave’de (VII. yüzyıl ortaları), Burgos eyaletindeki duintanilla de las Vinas’ta (VIII. yüzyıl başı) son derece stilize bitkisel süslemeler yaygın olarak görülür ve klasik üsluplar geometrik motiflerin artan etkisiyle değişime uğrar. Korinthos düzenli sütun başlıkları ya bir piramidin gövdesine dönüşür ya da kare şeklini alarak, eskiden renkli olduğu anlaşılan arka plan üzerinde oyulmuş gibi duran anlatımsal süslemeler içerir. Merovenj döneminin (V ve VIII. yüzyıllar) zirvesinin sanatsal ifadeleri Galya’da, antikçağ döneminin uzantısı gibi görünür; bu olgunun örnekleri arasında Saint-Pierre a Vienne ile Charenton du Cher manastırlarının (Bourges, Musee Du Berry) lahitlerini ve Saint-Maximin ile Sainte-Madeleine Bazilikasının büyük bir duyarlılıkla resimlenmiş olan levhalarını sayabiliriz. Öte yandan Soissons’ta, yerel aziz ve piskopos Drausius’un Notre-Dame’da bulunan lahitinde (Paris, Louvre Müzesi, Antiquites ehretienens), taşın “negatif olarak işlenmesi alanında büyük bir ustalık gözlemlenir; bu örnekte arka plan alçaltılarak, asma üzümlerinin ve yapraklarının İsa’nın monogramının bulunduğu merkezi <i class="calibre2">clipeus’u</i> çevrelediği kabartmalar alttan oyularak ortaya çıkarılır. Aydınlık bir etki yaratan bu oyma sanatının somut örnekleri, başkeşiş Mallebaudo için yeraltında yapılan Dunes mezar şapelinde, Poitiers Vaftizhanesi’nde, Jouarre kriptasında ve Grenoble’daki Saint Laurent Kilisesi’nde görülür. Bazen insan figürleri de söz konusudur: Jouarre’da, piskopos Angilbert’in (?-859) mezarı üzerindeki oymaların bir tarafında ender bulunan bir Kıyamet Günü tasviri ile yanlarında meleklerle, kadınlı, erkekli seçilmiş bir topluluk bulunur, diğer tarafında, Mısır’da, Bawit’teki Kıpti şapellerde yer alan Tanrı’nın tezahürü fresklerine çok benzeyen Evrenin Hâkimi İsa resmedilmiştir.</p>

  <p class="block_9">Anglo-Saksonların VI. yüzyılda Britanya Adalar’ına ulaşmasıyla İrlanda ve Kelt kökenli, birbirine örülü hayvansal motiflerini temel alan ve oyma yoluyla gerçekleştirilen süs unsurları kullanılmaya başlar ve bu ifade şekillerinde metallerin işlenmesi veya minyatürlü elyazması eserlerin <i class="calibre2">carpet pages’leri</i> [halı sayfaları] gibi başka malzemelerin tipolojilerine de uygulanır. Bu türden oyma örnekler, VIII. yüzyıldan itibaren genelde çeşitli olayları anma amacıyla Northumbria’ya dikilmiş olan haçlı dikili taşlar veya birkaç metre yüksekliğinde, kolları anlatımsal süslerle kaplı anıtsal haçlar gibi münferit anıtlarda yer alır. Ünlü Ruthwell haçı, bölgenin Hıristiyanlığı kabul etmesiyle 200 yıl kadar önce gelişmeye başlayan bir geleneğin zirve noktasını oluşturur.</p>

  <p class="block_39">Longobard döneminde İtalya</p>

  <p class="block_9">Longobard hâkimiyeti altındaki İtalya’da çok değer verilen oyma sanatı, sanat hamileri tarafından teşvik edilen sanat stratejilerinde önemli bir rol oynar. Sütunlarla sütun başlıklarında klasik eğilimli üslup yeniden ortaya çıkar, hayvan motifli oyma levhalarda geç antikçağın ahenkli litürjik donatımlarının simgesel içerikli taş bölmelerini sade ve ölçülü kompozisyonlar içinde yeniden yaratırlar, bitkisel unsurlar muhteşem frizlerle canlanır; düzenli yazılar içeren plakalar antikçağda kullanılan yazı üslupları ilham alınarak ritimleri ve ışık-gölge efektleriyle süslemeye benzer unsurlara dönüştürülür. Bu arada Konstantinopolis’in en saf sanatsal ifadesini taşıyan çok renkli oymalar bile renkli taşlar ve camlar yoluyla taklit edilir. Brescia’daki San Salvator Bazilikası ile Cividale’de bulunan, büyük Roma bazilikaları ve Adriyatik’in kuzey kıyılarındaki yapılar örnek alınarak fresk, mermer ve alçıların mimari yapıya renk ve ahenk açısından özellik kazandırmak için yarıştığı Santa Maria in Valles Şapeli, antikçağı konu alan bilinçli bir düşüncenin anıtsal temsilcileridir.</p>

  <p class="block_9">Capua, Napoli ve Sorrento ile komşu bölgelerde aynı dönemde üretilen oyma eserler de, Campania bölgesinde var olmaya devam eden Bizans-Akdeniz etkilerine açık ve antikçağın izlerini taşıyan bir eğilim sergilemeye devam eder.</p>

  <p class="block_9"><span>Karolenj oyma sanatına,</span> <span class="calibre2">corpus’</span><span>una farklı biçimlerin ve malzemelerin kullanıldığı oyma tekniklerinin uygulandığı türler de dahildir. Fildişinin ustalıklı işlenişi tüm bölgesel ekollerde, kabartma olarak işlenmiş küçük figürlerle dolup taşan bol miktarda diptikle ve elyazması eserlerin ciltlerindeki levhalarla temsil edilmiştir. Öte yandan litürjik donanım alanına hâkim olan katı anikonik tercihler, krallığının en azından bir bölümünde İkonoklazmı bütünüyle olumsuz bir olgu olarak görmeyen Şarlman tarafından</span> <span class="calibre2">Libri Carolini’nin</span> <span>[Şarlman’ın Kitapları] bazı bölümlerine yazdırılmış olan talimatlardan ileri gelir. Dazlak Karl (823-877,</span> <span class="text_"><img alt="Image" class="calibre6" src="../Images/image-4.jpg" /></span> <span>&gt; 841) tarafından yaptırılmış olup Bernini’nin eseri olan yapıya dahil edilen San Pietro</span> <span class="calibre2">Cathedra’sı,</span> <span>üzerlerinde Herkules’in Öykülerinin işlendiği ve muhtemelen devşirme malzeme olup sonradan</span> <span class="calibre2">cathedra’</span><span>ya</span> <span>eklenmiş olan fildişi karolardan oluşur; üzerinde hem insan hem hayvan hem de fantastik figürlerin bulunduğu ağaç dallarından ve antikçağdan ilham alındığı açıkça belli olan klasik maskelerden oluşan zengin ve ayrıntılı süsleme ise</span> <span class="calibre2">cathedra’</span><span>nın</span> <span>kendisine aittir.</span></p>

  <p class="block_39">Alçı süslemeler</p>

  <p class="block_9">Biçim verilebilen bir malzeme olup resimle de tamamlandığında kayda değer sonuçlar yaratan alçının ne kadar geniş bir alanda uygulandığı, bölük pörçük de olsa fiziksel örneklerden ve edebi kaynaklardan anlaşılabilir. Vouneuil-sous-Biard’daki (Poitiers, Musee Sainte-Croix) kalıntılarda kemerlerin içerisinde bir dizi figür tespit edilebilir; Graubünden Kantonu’nda, Disentis’te bulunan Saint-Martin Kilisesi’nde üzeri figürlü çok-renkli alçı süslemelerden parçalar bulunmuştur; Germigny-des-Pres’te de (Musee Historique et Archeologique di Orleans) başkeşiş Theodulf’un (y. 750-y. 821) şapelinde nişler ve süs frizleri yer alır. Şarlman’ın Centula/St. Riquier’deki sarayında papaz olan Aziz Angilbert’in (y. 745-814) yaşam öyküsünde Kristolojik dizinin Göğe Yükseliş’e kadar olan bölümlerinin tasvir edildiği dört sunağın alçıdan levhaları tarif edilir. Hildesheim Katedrali’nde, kriptaya açılan iki kapının üzerindeki kemer içlerine yere kapanmış dört figür arasında yer alan İsa ile küre üzerinde duran ve iki azize taç giydiren İsa figürleri hâkimdir. X. yüzyıl sonuna ait olması muhtemel olan Sant’Ambrogio sayvanı da Vuolvinius’un sunağı üzerinde somaki mermerden sütunlar üzerinde yükselen, çok-renkli alçıdan eşsiz bir eserdir ve Po Vadisi’nde romanesk stilin oyma sanatı alanında büyük ölçüde geri kazanılmasıyla sonuçlanacak aralıksız sanatsal süreci temsil eder.</p>

  <p class="block_46"> </p>

  <p class="block_46"> </p>

  <p class="block_30">Kitaplar</p>

  <p class="block_9">Minyatürler ve değerli ciltler, ortaçağ elyazmalarında metinlerle resimler arasındaki ilişkinin ne kadar karmaşık olduğunu açık bir şekilde sergiler.</p>

  <p class="block_9">Resimlendirme alanındaki ilk girişimler özellikle Kitabı Mukaddes ve Eski Ahit’in en önemli kitabı sayılan <i class="calibre2">Yaratılış’ta</i> gerçekleştirilir; bu alandaki en eski minyatürlü örnek olan <i class="calibre2">Cotton Yaratılışı</i> (Londra, British Library, ms. Cotton Otho B. VI), Yunan dünyasından kaynaklanır ve V. yüzyılda veya VI. yüzyıl başlarında İskenderiyeli bir ressam tarafından yapıldığı sanılır, ancak günümüze sadece birkaç yanık sayfası ulaşmıştır. En görkemli kitap ise Suriye’den kaynaklandığına inanılan <i class="calibre2">Viyana Yaratılışı’</i>dır (Österreichische Nationalbibliothek, Vind. theol. gr. 31) ve Yunan dilindeki <i class="calibre2">Septuaginta Kitabı Mukaddesinin</i> kısa bir versiyonunu içerir; bütün sayfaların alt kısmı anlatımsal niteliğe sahip sayısız minyatürle süslenmiştir.</p>

  <p class="block_39">Kitabı Mukaddesler ve İnciller</p>

  <p class="block_9">İncil kitapları, geç antikçağın muhteşem resim dizilerinde bir bölüm daha oluşturur. <i class="calibre2">Rossano Kırmızı Evangeliariumu’</i>nun (Rossano Calabro, katedral) Matta İncili tam olarak, Markos incili de kısmi olarak muhafaza edilmiştir ve her birinde sürekli bir anlatım sunan on dört minyatür vardır. Hem bu eserin hem de <i class="calibre2">Codex Sinopensis’in [Sinop İncili]</i> (Paris, Bibliotheque Nationale de France, Suppl. gr. 1286) VI. yüzyılın ikinci yarısında Suriye-Antakya civarında üretildiği veya Filistin’deki Caesarea’da bulunan bir <i class="calibre2">scriptorium’</i>dan kaynaklandığı sanılır. Bu kitaplarda minyatür ile anıtsal resim arasında giderek daha yakın bir ilişki söz konusudur: <i class="calibre2">Rabula Evangeliariumu’</i>nun (VI. yüzyıl, Floransa, Biblioteca Medicea Laurenziana, cod. Plut. I. 56) bazı resimlerinin fresklerden veya mozaiklerden ilham alındığına şüphe yoktur. <i class="calibre2">Vahiy</i> kitabı da VI. yüzyıl civarında resim alanında denemelere konu olur. Benedict Biscop (y. 628-y. 690) 680 yılında Roma’dan İngiltere’ye gittiğinde hem Yuhanna’nın düşlerini konu alan resimler hem de Eski ile Yeni Ahit arasındaki benzerlikleri içeren bir kitabı yanında götürür.</p>

  <p class="block_9">Calabria’da, Squillace yakınlarındaki Vivarium’da, ölümünden sonra ortadan kalkan büyük bir kütüphaneden sorumlu olan Cassiodorus’un (y. 490-y. 583) isteği üzerine dokuz ciltten oluşan bir Kitabı Mukaddes yazılır. Bu kütüphaneden geriye kalan <i class="calibre2">Codex Grandior [Daha Büyük Codex],</i> Kitabı Mukaddes’in tamamını içerir. Northumbria’da başkeşiş olarak görev alacak olan keşiş Cheolfrid’in, 678 yılında Roma’ya yaptığı bir yolculuktan geriye getirdiği bu elyazması kitap, üç Kitabı Mukaddes için örnek teşkil eder. Bunların arasında tam olarak muhafaza edilmiş tek kitap olan <i class="calibre2">Codex Amiatinus</i> (Floransa, Biblioteca Medicea Laurenziana, ms. Amiat. I), Papa II. Gregorius’a (715-731 arası papa) armağan edilmek üzere üretilmiştir ve tam sayfa iki minyatüründen biri geç antikçağdan kalma bir örnekten kopya edilmiş bir <i class="calibre2">Maiestas Domini’dir</i> [Tanrı’nın Hâkimiyeti], İspanya (ama belki de Kuzey Afrika) kaynaklı olabilecek tek minyatürlü elyazması VII. yüzyıla aittir: <i class="calibre2">Ashbumham Pentateuch’</i>u (Paris, Bibliotheque Nationale, Nouv. Acq. Lat. 2334) Musa’nın Yunancada <i class="calibre2">“pentateuch”</i> olarak bilinen beş kitabının metinini içerir ve yüzden fazla sayfası muhafaza edilebilmiştir. 596 yılında Canterbury başpiskoposu Augustinus (?-y. 604) tarafından İngiltere’ye götürülmüş olan <i class="calibre2">Evangeliarium</i> (Cambridge, Corpus Christi College, cod. 286) günümüzde sadece iki resim içerir; bunların en önemli olanında Aziz Luka apsit benzeri bir mimari yapı içerisinde bir tahtta otururken resmedilmiştir, apsitin dayandığı dikmeler de Luka’nın metinini resmeden altı sahneyle süslenmiştir. Bu resim İtalya’da üretilen son resimlerden biri olup, aşağı yukarı bir yüzyıl boyunca kitap süslemelerinde insan figürleri ortadan kaybolur. VII. yüzyıl civarında Roma’da üretilmiş olan <i class="calibre2">Aziz Augustinus’un Evangeliariumu,</i> Britanya Adalar’ına özgü yazı tarzıyla alınmış notlardan da anlaşılacağı üzere, VII. yüzyılın sonunda İngiltere’ye ulaşır. Nitekim ortaçağda kitap süslemeleri alanındaki ilk adımlar, Romalılar tarafından fethedilmemiş olup kısa süre önce Hıristiyanlığı kabul etmiş olan İrlanda’da atılır; kutsal metinlerin Latincesi İrlandalılara tamamıyla yabancıdır, dolayısıyla bu eserin kazanılması için gerekli olan ilk şey, güzel resimler yoluyla işlemi kolaylaştırmaktı. Kuyumcuların metal süsleme işinde başvurdukları süs unsurlarından yararlanan ressam, geometrik ve hayvan biçimli motifleri düzenli bir şekilde geliştirir, onları bir araya toplar, karşı karşıya getirir ve kusursuz bir zevkle farklı renkleri bir arada kullanır. 650 ile 800 arasına tarihlenen dört İncil kitabı bu resim sanatının zirvesini temsil eder. Bu kitapların her biri içinde adı geçen manastırın adıyla bilinir: <i class="calibre2">Durrow</i> (Dublin, Trinity College Library, ms. A.5 [57]), <i class="calibre2">Echternach</i> (Paris, Bibliotheque Nationale, ms. lat. 9389), <i class="calibre2">Lindisfarne</i> (Londra, British Museum, ms. Neron D IV) ve dizinin sonuncusu <i class="calibre2">Kells</i> (Dublin, Trinity College Library, ms. 58). Bu eserler ada minyatür sanatının zirvesini konu alan bir tür ansiklopedi gibidir; ilk sayfada geliştirilen, soyut kavramlardan ilham alan sayısız anikonik motif, <i class="calibre2">carpet style</i> [halı tarzı] arka planı tamamıyla kaplar ve İncil yazarlarının son derece stilize edilmiş figürlerini içerir.</p>

  <p class="block_39">Bobbio elyazması kitapları</p>

  <p class="block_9"><span>Kuzey İtalya’da Hıristiyan kültürünün gerçek anlamda merkezi olan ve Val Trebbia’da bulunan büyük Benedikten manastırı Bobbio, İrlandalı Aziz Colomban (y. 540-615) ve Longobard kralı Agilulf (590-616 arası kral) tarafından kurulmuştur. Lombardia’daki manastırın kütüphanesinde üretilen 700 kadar elyazması kitabın 200’den azı günümüze ulaşmıştır; bu kitaplarda ana süsleme unsuru yazı olup, oyma sanatı, kumaş ve kuyumculuk alanındaki renkli bölmeli tarzla yakın bağları olan soyut unsurlar da kullanılmıştır. Bobbio minyatürlerinin ana özelliklerinden biri olan, kırmızı arka plan üzerinde ve zarif örülü motifler içerisinde zekice tasarlanan büyük başharfler IX. yüzyılda biçim açısından en yüksek düzeyine ulaşır. Son Longobard kralı Desiderius’un (?-y. 774,</span> <span class="text_"><img alt="Image" class="calibre6" src="../Images/image-4.jpg" /></span> <span>&gt; 756) öldüğü ve gömüldüğü, Galya’daki Corbie Manastırı da Batı kültürünün bir başka kutbunu oluşturur. Bu saygın manastır, İtalya’dan çok sayıda kitap getirtir;</span> <span class="calibre2">scriptorium’</span><span>u</span> <span>grafik denemeler alanında bir merkez sayılır ve Karolenj yazı üslubunun küçük harfleri de burada ortaya çıkar. Corbie Manastırı, Yunanistan’ı, Roma dönemi İtalya’sını, Longobard dönemi İtalya’sını ve Britanya Adaları başta olmak üzere uygarlığın tamamını içerir. Başharflerin şekline uyarlanmış, hayvan biçiminde bezemeler içeren bir sözlük olarak düşünülmüş olan</span> <span class="calibre2">Psalterium’</span><span>un</span> <span>(Amiens, Bibliotheque Municipale, ms. 18) tek süslemesi olan canavar figürleri şeklindeki başharfler, ikonografik ve stilistik çağrışımları bir araya getirme girişimini başarıyla gerçekleştirmiştir.</span></p>

  <p class="block_9">Longobard yönetimindeki İtalya’da elyazması kitap üretimi, toprak üzerinde hâkimiyetin sağlanıp fethin kalıcı kılındığı, Longobardların Hıristiyanlığı kabul edişiyle de Longobard ailelerinin, piskoposluk ve manastır çevrelerinin litürji kitaplarına erişme ihtiyacının ortaya çıktığı dönemde başlar. Yazılı ve minyatürlü kitap geleneği İtalya’nın güney bölgelerinde de, büyük Benedikten manastırları Montecassino ve San Vincenzo al Volturno’da ve başkent Benevento’da yürütülen faaliyetler yoluyla ve Bizans dünyasından gelen yeni katkılarla da zenginleşerek devam eder. Litürji amaçlı kullanılan metinlerde ise daha zengin ve yaratıcı süslemeler kullanılır. IX. yüzyıl başlarında Vercelli’de üretilmiş olan <i class="calibre2">Gregorius Magnus Honiliariumu</i> (Archivio e Biblioteca Capitolare, ms. CXLVIII), kitap sanatının VIII. yüzyıl sonlarında İtalya’da ulaştığı yüksek düzeyin en önemli örneklerinden biridir.</p>

  <p class="block_9">Karolenj döneminde resimleme sanatı, başlangıçta ve özellikle başharf süslemelerinde VII ve VIII. yüzyılda Britanya Adaları’nda geliştirilmiş modelleri örnek alır, ama Doğu Hıristiyan sanatından kaynaklanan doğalcı figüratif unsurlara da bol miktarda yer verir. Biçim ile süsleme arasındaki ayrım, antropomorfik figürün geri kazanılması ve konu çeşidinin artışı açısından etkili olur. Yeni Ahit artık sadece İsa’nın ve İncil yazarlarının dini ve ağırbaşlı resimleriyle sınırlı değildir, <i class="calibre2">İsa’nın Çocukluğu, Mucizeler</i> ve <i class="calibre2">İsa’nın Çilesi</i> gibi sahneler de ayrıntılı anlatımsal dizilerde işlenir. 840 yılı civarında Tours’ta yazılmış olan Kitabı Mukaddes (Londra, British Museum, add. 10546) bu ifade örneklerinin en üst noktasını oluşturan bir belgedir. Figürler, mimari yapılar, peyzajlar, giysiler, hatta renkler, geç antikçağ sanatının modellerine son derece sadık bir şekilde icra edilmiştir. 870 yılına doğru Dazlak Karl için Reims’te üretilmiş olan ve krallığa bağlı ekollerde o ana kadar olgunlaşmış deneyimleri bir araya getiren <i class="calibre2">Aziz Paulus’un Kitabı Mukaddesi</i> ise (Roma, San Paolo fuori le mura Manastırı, <i class="calibre2">Codex membranaceus saeculi</i> IX) Karolenj minyatür sanatının en değerli ürünüdür.</p>

  <p class="block_39">Winchester ekolü</p>

  <p class="block_9">Aziz Dunstan’ın (924-988) monastik reformları ile İngiliz sanatı da tarihinin en önemli dönemlerinden birine girer; bunun gibi başka nedenlerle de gelişen sanatsal yaratıcılığın ürünü olan yeni, olgun ve ayrıntılı üslup özellikle Winchester ekolünde kendini gösterir. Winchester’da muhteşem minyatürlü elyazmaları üretilirken Metz ekolü veya Ada ekolünde üretilmiş Karolenj dönemi eserler örnek alınır.</p>

  <p class="block_9">İspanya ise Karolenj Rönesansı’nın ulaşmadığı, Bizans kültür akımının etki alanının dışında kalan bir bölgedir, ancak VIII. yüzyılda gerçekleşen Arap istilası beraberinde getirdiği İslam sanatı ilkelerinin yayılması açısından çok önemli olmuştur.</p>

  <p class="block_9"><b class="calibre3">Beatus de Liebana’nın</b> <span class="text_">Vahiy’</span><b class="calibre3">i</b></p>

  <p class="block_9">Bu bölgenin en önemli ürünü, İspanya’nın kuzeyinde yaşayan Beatus de Liebana’nın (?-798) 786’da yazdığı <i class="calibre2">Commentaria In Apocalypsin’in [Vahiy Tefsiri]</i> resimlerinde görülür. Günümüze kadar ulaşmış elyazmaları X, XI ve XII. yüzyıldan kalmadır. Minyatür sanatçıları muhtemelen Vahiy’in VI veya VII. yüzyıldan kalma minyatürlü kopyalarından esinlenmişler, yeni resimler üretmeyip var olanları tamamıyla düz, iki boyutlu bir şekilde aktarmışlar, parlak ve ışıltılı renklerle İslam kökenli süs unsurlarından bol miktarda kullanmışlardır.</p>

  <p class="block_9">İmparatorluğun çöküşüyle Karolenj ekolünden miras kalan üslupların yerini X. yüzyılın ikinci yarısında kendiliğinden oluşan yeni hareketler alır. Monastik reform Cluny keşişleri tarafından da hararetle desteklenir. Reforma tabî tutulmuş manastırların İngiltere, Fransa ve İtalya’daki yeni kültür hareketi üzerinde oynadığı belirleyici rol bu hareketlerin aynı dönemde gerçekleşmesine katkıda bulunur. Otto dönemi sanatı imparatorların ve büyük manastır büyüklerinin sanat hamiliğiyle açıklanabilir; her tür sanat eserini yaptıran piskoposların arasında Trier başpiskoposu Egbert (977-993 arası başpiskopos) ve Hildesheim piskoposu Bernard (993-1022 arası piskopos) vardır, imparatorluğun anıtsallık konusundaki tercihi, prenses Teofano’nun (y. 950-991) 972 yılında II. Otto’yla (955-983) evlenmesiyle Bizans’tan destek almış olur. 970’li yıllara tarihlenen eserleriyle Reichenau ekolünde, Kilise takviminin ve litürjinin ihtiyaçlarına göre sıralanmış İncil metinlerini içeren elyazmaları olan <i class="calibre2">Pericopes Kitapları</i> üretilir. Bu kitaplarda başvurulan yeni resimlendirme üslubu, birçok açıdan <i class="calibre2">Paleo</i>-Hıristiyanlık ve Erken-Bizans resimlerinden alınma ayrıntılı resim dizileri olarak tanımlanabilir.</p>

  <p class="block_19"> </p>

  <p class="block_19"> </p>

  <p class="block_30">Cam</p>

  <p class="block_9">Batı edebi kaynaklarında, erken ortaçağdan itibaren çok renkli vitraylardan açıkça söz edilmeye başlar. Northumbria’da Monkwearmouth, Jarrow ve Whithom manastırlarının kiliselerinde çok renkli pencerelerden kalma cam parçaları bulunmuş olması, VII ile VIII. yüzyıl arasında temsilci olarak Fransa’ya gönderilen keşişlerin işe aldığı ustalarla ilgili olarak edebi kaynaklarda aktarılan bilgileri teyit eder. Ravenna’da San Vitale Kilisesi’nde bulunan ve üzerinde boya izleri olan cam parçalarını da göz önünde bulundurmak gerekir. Bazı yerlerde bu pencerelerin pervazları da günümüze kadar ulaşmıştır; Ravenna, Aquileia, Grado ve Albenga’da bulunan bu pervazlar bronz veya ahşaptan olup bölme şeklinde yapılmıştır. Ahşap veya taş pervazların yerine kurşun bölmelerin kullanılmaya başlaması bu alanda yeni bir teknik oluşturur. Pencerelerin yapısı böylece hafifler, genişler ve daha kolay bir şekilde bölümlere ayrılabilir; geç ortaçağda katedrallerin olağanüstü, boydan boya oyma duvarları bu tekniklere tanıklık eder. IX. yüzyıldan itibaren bile renkli cam plakaların birbirine monte edilmesiyle hem çok renkli hem de grizay şeklinde (camın toz haline getirilip fırçayla uygulanmasından sonra ateşle sertleştirilmesinden elde edilen resim) öyküler oluşturulur.</p>

  <p class="block_39">Fransa ve Almanya</p>

  <p class="block_9">Teknolojik beceriler ve süreçler Fransa ve Almanya’da erkenden gelişir. Vitray tekniği her ne kadar Batıda da biliniyorduysa da, camın sunduğu büyük potansiyel asıl Batıda değerlendirilir. Lorsch’da (Darmstadt, Hessisches Landes Museum) bulunmuş olan ve Vaftizci Yahya’yı temsil ettiği sanılan sakallı ve haleli bir erkek başının resmedildiği vitray parçaları Karolenj dönemine aittir ve IX. yüzyıl başlarına tarihlenebilir. Yine cam parçalarına rastlanan Rouen piskoposluk yapı grubunda ve Saint Deniş Manastırı’nda yürütülen arkeolojik kazılarda, vitrayların kurşun çerçevelerinin yapımı için kilise yakınlarında kurulmuş atölyeden kalıntılar gün yüzüne çıkmıştır. Büyük şantiye alanlarının hemen yanına bu tür atölyelerin kurulmuş olmasına sık rastlanır. Voltumo Nehri’nin kıyısındaki büyük Benedikten manastırı San Vincenzo’da yemekhane, çok renkli vitraylardan oluşan büyük pencerelerle aydınlanıyordu. Burada yürütülen arkeolojik kazılarda manastır içerisinde çeşitli üretim atölyeleri bulunmuştur; bunların arasında hem manastırda kullanılacak hem de ihraç edilecek metallerin işlendiği cam atölyesi de vardır. Farfa Manastırı ile Alpler’in ötesindeki Corvey (Westfalia), Sankt Gailen ve Münstair gibi Benedikten manastırlarında da çok renkli camların izlerine rastlanmıştır.</p>

  <p class="block_19"> </p>

  <p class="block_19"> </p>

  <p class="block_30">Zemin</p>

  <p class="block_39">Aquileia Bazilikası</p>

  <p class="block_9">Zemin mozaiği, geç antikçağda saraylarda, kaplıcalarda ve saygın evlerde çok yaygın bir sanatsal tipoloji oluşturur. Bu zeminler tek renkli veya çok renkli, az veya çok karmaşık geometrik kompozisyonlu veya karışık, doğalcı ve figüratif konulu, alegorik veya mitolojik türden olabilmekteydi; bulundukları mekânın zeminini merkezi bir resim veya çevre boyunca friz şeklinde veya baştan sona kapladıkları oluyordu. Aquileia’daki <i class="calibre2">Paleo</i>-Hıristiyan bazilikanın geometrik mozaiğinin geçirdiği evrim bu açıdan önemli bir örnek teşkil eder: Yapının kuzey ve güney salonlarındaki Theodorus yapı grubunda (y. 320) Yunus’un İncil’deki öyküsünü figüratif ve simgesel olarak ele alma girişimine tanık oluruz; öykü, balıkçılarla dolu ve simgesel hayvanlar yoluyla ifade edilen kavramlarla zenginleştirilmiş bir deniz peyzajında sunulur. Figüratif tasvirlerde portre tekniğine başvurulduğu görülür; güneydeki Theodorus salonunda on dört bağış sahibi tasvir edilmiştir. Aquileia’nın etki bölgesine genelde geometrik süslemeler hâkimdir, az miktarda da bitki veya hayvan biçimli unsurlar kullanılır (Grado, Santa Maria delle Grazie, 420-440); Ravenna’dan İstria’ya kadar uzanan Adriyatik bölgesinde ise zemine sistematik bir şekilde seküler ve dini bağış sahiplerinin isimlerinin olduğu yazıtlar yerleştirilir ve bazen, Suriye-Filistin bölgesinde ve Filistin’deki sinagoglarda görülen çok yaygın bir geleneğe göre, bir mekânın zemini baştan sona bağışlanır.</p>

  <p class="block_39">Diğer mükemmellik örnekleri</p>

  <p class="block_9">Mayorka Adası’nda bulunan Santa Maria Bazilikas’ında, <i class="calibre2">Yaratılış</i><sup class="text_8">1</sup> <i class="calibre2">tan</i> sahnelerin tasvir edildiği, ender bulunur bir zemin muhafaza edilmiştir; Galya’nın günümüzde Belçika’da bulunan kesiminde, Blanzyles-Fismes’te (Aisne) bulunmuş olan ve Orpheus’un resmedildiği bir mozaik, Fransa’nın güneyinde, hatta, daha önce de sözü edildiği gibi, Kuzey Afrika’da bir atölyenin varlığına işaret edebilir. IV. yüzyılda Roma hâkimiyetine girmiş olan Britanya’nın güneyinde de, özellikle kırsal bölgelerdeki <i class="calibre2">villa’</i>larda olmak üzere, kayda değer sayıda mozaik zemin yer alır ve ağırlıklı olarak figüratif, mitolojik ve alegorik motifler içerir. Ancak tamamıyla dindışı olan bu konuların arasında bazen şaşırtıcı bir şekilde İsa’nın monogramına veya büstüne rastlanabilir (örneğin Dorset’te, St. Mary Kilisesi’ndeki Frampton ve Hinton mozaikleri).</p>

  <p class="block_29">Opus sectile</p>

  <p class="block_9">Doğu bölgelerinde kullanılan mozaik zeminin yanı sıra <i class="calibre2">opus sectile</i> de yaygın olarak kullanılır, hatta bazen aynı zeminde iki teknik birden kullanıldığı olur. Mermer veya renkli taş levhaların yan yana kullanımıyla oluşturulan ve bazıları sade, bazıları daha karmaşık olan geometrik kompozisyonlar imparatorluk döneminin zirvesinde çok rağbet görür ve geç antikçağda da yaygın olarak kullanılır. Roma’da bulunan çeşitli ibadet yapılarında <i class="calibre2">opus sectile</i> ve büyük taşlı mermer mozaikler yoluyla sade geometrik motifler ve stilize büyük çiçek resimleri oluşturulmuştur. İtalya’nın kuzeydoğu bölgelerinde VII. yüzyılda görülen karışıklık döneminden sonraki canlanma sırasında, süsleme temaları da birbirine örülü anikonik motiflerin ve ağırlıklı olarak hayal ürünü hayvanlar olmak üzere çeşitli figürlerin dahil edilmesiyle yenilenir. IX. yüzyılda antikçağ geleneklerinin geri kazanılmaya başladığı Fransa ve Katalonya’da da mozaik tekniğinden yararlanıldığı ve <i class="calibre2">Paleo</i>-Hıristiyan repertuarının uyarlanarak kullanıldığı görülür. Karolenj döneminde mermer ve özellikle sonraki mermer parçalarının yeniden kullanımı, Roma’da bulunan ve I. Hadrianus (772-795 arası papa) dönemine tarihlenen Santa Maria in Cosmedin Vaftizhanesi, Aquisgrana’da Saray Şapeli, Saint Germain d’Auxerre ve Köln Katedrali’nde olduğu üzere, mermer parçalarından oluşan muhteşem kaplamaların yaygın olarak kullanılmasına neden olur.</p>

  <p class="block_"> </p>

  <p class="block_"> </p>

  <p class="block_47">Bkz.</p>

  <p class="block_47"><b class="calibre3">Görsel Sanatlar:</b> <i class="calibre2">Hıristiyanlığın Kutsal Mekânı,</i> s. 715; <i class="calibre2">Donatılar,</i> s. 779; <i class="calibre2">Litürji Kitapları ve Aksesuarlar, s.</i> 787</p>

  <p class="block_60"><span class="text_33"><br class="calibre15" id="calibre_pb_157" /></span></p>
</body>
</html>
