<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-18.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-18.html" xml:lang="tr-TR">
    <div class="Basic-Text-Frame">
      <p class="split"></p>

      <p class="alt"><span>P. Bourdıeu’nün</span> <span>Siyasal Kavgası, Aydın Anlayışı ve “Sembolik Marksizm”i</span></p>

      <p class="resim"><span><img alt="s1.png" class="image" height="29" src="../Images/s1_fmt18.jpeg" width="41" /></span></p>

      <p class="paragraf"><span>1995 yılının son aylarında, Fransa, ulusal planda toplu gösteriler ve grevlerle sarsıldı. Egemen sınıflara Mayıs-68’in korkulu günlerini anımsatan bu günlerde neoliberal felsefe ve küreselleşme politikaları da eleştiri oklarının hedefi haline geldi. Yoksa, devrimler ülkesinde yüzyıllık kavgaların ürünü olan “sosyal devlet”i kemiren neoliberal uygulamalar yeniden bir</span> <span class="char-style-override-6">devrimci durum</span> <span>mu yaratmıştı?</span></p>

      <p class="paragraf">Yeni toplum tasarılarının gündeme geldiği o günlerde P. Bourdieu’yü de farklı bir kimlik ve yeni bir coşku içinde görüyoruz. Mayıs-68’e mesafeli ve eleştirel bir tavır almış olan düşünürümüz bu kez sosyal hareketleri destekliyor, işçi örgütlerinde konuşmalar yapıyor, Lyon Garı’nda grev yapan emekçilere yaşanan krizin “tarihi bir şans” olduğunu ve tüm ezilenlerin “liberalizm ya da barbarlık!” almaşığını reddedeceğini söylüyordu.<span class="dipp" style="font-size:0.82em;"><a class="footnote-link" href="#footnote-225-256" id="footnote-225-256-backlink">256</a></span> Ve bu yeni kavga, ünlü profesörü bir yandan halk temsilcileri nezdinde ilahlaştırırken öte yandan da egemen sınıf sözcülerinin yıpratma ve karalama kampanyalarına yol açıyordu.<span class="dipp" style="font-size:0.82em;"><a class="footnote-link" href="#footnote-225-257" id="footnote-225-257-backlink">257</a></span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Düşünürü “bilim alanı” içindeki tutarlılığı açısından değerlendiren sosyologlar bu gelişimi daha çok Bourdieu’nün akademik hayatında bir “kopuş” olarak gördüler. Alain Touraine, adeta tüm eleştirileri özetler biçimde, “Bourdieu’nün statüsü”, diyordu, “1995 kışında, Lyon Garı’nda demiryolu işçilerini desteklemeye gittiği yarım-gün içinde değişti”; o andan itibaren Bourdieu, bir “halk sosyologu oldu”.</span><span class="dipp" style="font-size:0.82em;"><a class="footnote-link" href="#footnote-225-258" id="footnote-225-258-backlink">258</a></span> <span class="char-style-override-7">A. Touraine’in gözünde artık bilim adamı Bourdieu gitmiş ve yerine, terim kullanılmamış olsa da, popülist bir siyasetçi gelmişti!</span></p>

      <p class="paragraf para-style-override-6"><span class="char-style-override-7">“Yarım-gün içinde” bir insanın böylesine radikal bir biçimde kimlik (habitus) değiştirmesi mümkün müdür? Çalışmalarının büyük bir kısmını halk sınıflarında “kültürel sermaye” birikimini önleyen mekanizmaları sergilemeye hasretmiş bir bilim adamının</span><span class="dipp" style="font-size:0.82em;"><a class="footnote-link" href="#footnote-225-259" id="footnote-225-259-backlink">259</a></span> <span class="char-style-override-7">elbette bu eleştiriye bazı yanıtları olması gerekirdi.</span></p>

      <p class="paragraf para-style-override-6"><span class="char-style-override-7">Bu yanıtlar nelerdi?</span></p>

      <p class="paragraf para-style-override-6"><span class="char-style-override-7">Bourdieu aslında kendisinin değil, “kendisi ve çalışmaları hakkındaki algılamanın” değiştiği kanısındaydı.</span><span class="dipp" style="font-size:0.82em;"><a class="footnote-link" href="#footnote-225-260" id="footnote-225-260-backlink">260</a></span> <span class="char-style-override-7">Çok daha önce kaleme aldığı incelemelerde de aynı yöntemle aynı konuları işlemişti. Örneğin ilk kitaplarından biri olan</span> <span class="char-style-override-8">Cezayir’de Emek ve Emekçiler’</span><span class="char-style-override-7">de (1963) yer alan Cezayirli bir işçiyle söyleşi, pekala</span> <span class="char-style-override-8">Dünyanın Sefaleti’</span><span class="char-style-override-7">nde de (1993) yer alabilirdi. Onları da polemik nitelikli siyasal kitaplar olarak değerlendirenler çıkmıştı. Oysa Bourdieu, esas itibariyle, “bilim alanı”nın öğesiydi; “bir alim, insan şeklini almış bir bilimsel alandır”</span><span class="dipp" style="font-size:0.82em;"><a class="footnote-link" href="#footnote-225-261" id="footnote-225-261-backlink">261</a></span> <span class="char-style-override-7">diyor ve bu sıfatıyla diğer alanların oluşumunu da incelemekten geri kalmıyordu. Manet’nin sanat, Flaubert’in de edebiyat alanında yaptığı devrimleri ve bu iki alandaki özerkleşme sürecini çözümleyen önemli bir eserin sahibiydi. Bu bakımdan aslında tüm alanları ilgilendiren siyaset alanına ilgisinde de yadırganacak bir taraf yoktu.</span><span class="dipp" style="font-size:0.82em;"><a class="footnote-link" href="#footnote-225-262" id="footnote-225-262-backlink">262</a></span> <span class="char-style-override-7">Kendisi, gecikmeli de olsa siyaset alanına girişini bu alanla ilgilenmenin üç avantajı olduğunu söyleyerek savunmuştur.</span></p>

      <p class="paragraf para-style-override-6"><span class="char-style-override-7">Bu avantajlardan birincisi bu alanın, “siyaset gerçeğinin titizlikle inşa edildiği” bir alan oluşuydu. Toplumsal gerçeklerin “inşa edilmiş” gerçekler olduğu inancında olan Bourdieu’nün yaşadığı dünyada (Fransız demokrasisi’nde) siyaset alanı tüm alanları ilgilendiriyordu. Ayrıca bu durum, kuşkusuz, Fransa’ya özgü bir durum da değildi.</span></p>

      <p class="paragraf para-style-override-6"><span class="char-style-override-7">İkinci avantajı ise bu şekilde inşa edilen siyaset gerçeğini diğer alanlarla (örneğin din ya da sanat alanlarıyla)</span> <span class="char-style-override-8">kıyaslama</span> <span class="char-style-override-7">olanağının doğmuş olması teşkil ediyordu: Durkheim “sosyoloji demek, kıyaslama yöntemi demektir” dememiş miydi? Nitekim “bazı büyük tarihçiler de bu öneriyi benimsemiş ve karşılaştırma yöntemini bilgi edinmenin yetkin bir aracı yapmışlardı” (s. 51).</span></p>

      <p class="paragraf para-style-override-6"><span class="char-style-override-7">Nihayet üçüncü avantaj da şuydu: Siyaset alanını inceleyerek, “sağlam kavramlara özgü bir negatif erdem”le, aşağıda bazı örneklerini göreceğimiz gibi, bu alandaki sahte sorunları bertaraf edebilirdik (s. 51).</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu siyaset alanını, diğer alanlar gibi az çok özerk, siyasal aktörlerin “siyasal çıkar” ve “siyasal sermaye” kavgası verdikleri ve kendine özgü kanunu (“nomos”u)</span><span class="dipp" style="font-size:0.82em;"><a class="footnote-link" href="#footnote-225-263" id="footnote-225-263-backlink">263</a></span> <span class="char-style-override-7">olan bir “arena” olarak görüyordu. Bu alanın siyasal partiler ve siyasal nitelikteki diğer örgütler, profesyonel siyasetçiler, gazeteciler (özellikle TV gazetecileri), kamuoyu yoklamacıları (vb) gibi bireysel ve toplumsal ajanları vardı. Siyaset, bir yandan seçimler dolayısıyla “seçmen”lere, öte yandan da verilen hizmetin niteliği bakımından “vatandaş”lara bağlıymış izlenimi veriyorsa da, bu durum aldatıcıydı. “Siyasal çıkar”, aslında, siyasetçi-vatandaş ilişkisinden ziyade siyasal ajanların kendi aralarındaki ilişkilerden (ittifak, rekabet ve kavgalardan) doğan bir çıkar şekliydi. Bu görüşe göre en “idealist” siyasetçiler de “idealizm”e yatırım yapmayı çıkarlarına uygun bulan siyasetçilerdi. Kısaca, siyasetçilerin bizlere</span> <span class="char-style-override-8">önemli siyasal sorunlar</span> <span class="char-style-override-7">olarak sundukları sorunların büyük bir kısmı, sadece kendi farklılıklarını ortaya koymak, çıkarlarını korumak için yarattıkları ve sadece kendi açılarından önemli sorunlardı. Bu yüzden, Weber’in (ve daha önce Engels’in) gösterdiği gibi, nasıl “din alanı”nı anlamak için önce “din adamlarını” anlamak gerekiyorsa, siyaset alanını anlamak için de her şeyden önce bu alan içindeki siyasal aktörleri tanımak gerekiyordu: Tıpkı Bourdieu’nün daha önce “bilim alanı”nı incelemek için bilim adamlarını (“homo academicus”u) incelemesi gibi.</span></p>

      <p class="paragraf para-style-override-6"><span class="char-style-override-7">Siyasal alanın kendine özgü bir “nomos”u vardı; fakat aktörler etkinlikleri sayesinde bunu değiştirebilirlerdi. Örneğin Fransa’da, Le Pen’in “Ulusal Cephe”si “tehlikeli ve fark edilmeyen bir şekilde” Fransız siyasal alanındaki sınıfsal “yoksul-varsıl” karşıtlığını ulusal “Fransız-yabancı” karşıtlığı haline dönüştürmüştü. Öyle ki komünist ve sosyalist partiler bile bu değişimin dışında kalamamışlardı (s. 38). Bourdieu’yü siyasal alana sadece bir sosyolog olarak değil, biraz da aktör olarak sokan “acil durum”u yaratan önemli faktörlerden biriydi bu.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu siyasal alanı yapan ajanlar arasında gazetecilere, bunlar arasında da TV gazetecilerine özel bir önem vermiştir.</span></p>

      <p class="paragraf para-style-override-6"><span class="char-style-override-7">Günümüzde insanların önemli bir bölümü gazete okumadıkları için, televizyon bunların zihinsel formasyonlarında tek haber kaynağı olarak “fiili bir tekel” kuruyor.</span><span class="dipp" style="font-size:0.82em;"><a class="footnote-link" href="#footnote-225-264" id="footnote-225-264-backlink">264</a></span> <span class="char-style-override-7">Oysa bu durum hayli yeni bir şeydir. 1950’lerde TV’ler gazetecilik alanında belli belirsiz bir yer işgal ediyordu ve o yıllarda televizyonlar sübvansiyon aldıkları devlete, dolayısıyla iktidar partilerine bağımlı olmakla suçlanıyordu. Yıllar geçti, televizyonun kendisi “gazetecilik alanı”nda sembolik ve ekonomik planda egemenlik kurmaya başladı. Siyasetçilerle televizyoncular arasında</span> <span class="char-style-override-8">özel ilişkiler</span> <span class="char-style-override-7">kurulmasını da bu durum sağladı. Bu ikiliye dışardan da bir sürü yardımcı (edebiyatçı, bilim adamı, felsefeci, teknisyen, bürokrat vb.) katılıyordu. Bourdieu’ye göre “kullan-at düşüncesinin uzmanı” olan bu “hızlı düşünürler” (“</span><span class="char-style-override-8">fast-thinker</span><span class="char-style-override-7">”ler), işlevlerini müşterilere “</span><span class="char-style-override-8">kültürel fast-food</span><span class="char-style-override-7">”lar sunarak yerine getiriyorlardı. İngiliz filozofu Berkeley, “varolmak, algılanmış olmaktır” demişti; bu “</span><span class="char-style-override-8">fast-thinker</span><span class="char-style-override-7">”lere göre ise varolmak, “televizyonda algılanmış olmak” anlamına gelmeye başlamıştı.</span><span class="dipp" style="font-size:0.82em;"><a class="footnote-link" href="#footnote-225-265" id="footnote-225-265-backlink">265</a></span> <span class="char-style-override-7">Kısaca siyasetçi-gazeteci işbirliği sayesinde siyasal mikrokozmun özgül sorun ve çıkarları ulusal, hatta evrensel sorun ve çıkarlar gibi sunuluyordu.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu’nün siyasetçi-gazeteci işbirliği konusunda Fransız medyasından verdiği örnekler üzerinde durmayacağım. Okuyucularım Türk medyasında her gün (terör uzmanları, komplo kuramcıları, emekli stratejleri, mali analizcileri ve bilge ilahiyatçılarıyla) bunlardan çok daha renkli örneklerle karşı karşıya bulunuyor. Fakat düşünürün siyaset alanı ve bu alana müdahale ile ilgili etkinlikleri, onu “aydın” kavramını sorgulamaya götürüyor ki bu konudaki düşüncelerini tartışmak herhalde ilginç olacaktır.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu’nün “aydın” kavramına karşı ikircikli bir tavrı olduğunu ve bu konudaki duruşunu da gençlik yıllarında “her şeye burnunu sokan (“bütünsel”, diyor Bourdieu) aydın” fikrinin en mükemmel temsilcisi olan Sartre’a karşı geliştirdiğini daha önce belirtmiştim. Düşünürümüz son söyleşilerinden birinde de “anti-entelektüalizm benim ilk itkilerim arasında bulunuyor” demişti.</span><span class="dipp" style="font-size:0.82em;"><a class="footnote-link" href="#footnote-225-266" id="footnote-225-266-backlink">266</a></span> <span class="char-style-override-7">Bununla beraber son döneminde, Bourdieu, (belki de bir Fransız düşünürü “entelektüel nedir?” tartışmalarına yabancı kalamayacağı için) kendisi de belli bir “aydın” tanımı ortaya atmıştır.</span></p>

      <p class="paragraf para-style-override-6"><span class="char-style-override-7">Bu tanım nedir?</span></p>

      <p class="paragraf para-style-override-6"><span class="char-style-override-7">Bourdieu, “kolektif aydın” dediği ve ilk örneklerini Aydınlanma Ansiklopedistleri arasında bulduğu “entelektüel”i şöyle tanımlıyor: “Aydının her zamanki işlevi şöyle ifade edilebilir: Bu işlev, siyaset dünyasına –Zola örneğinde olduğu gibi– özerk sanat, bilim ve felsefe alanlarında edinilmiş yetki ve otoriteyle müdahale etme işlevidir.”</span><span class="dipp" style="font-size:0.82em;"><a class="footnote-link" href="#footnote-225-267" id="footnote-225-267-backlink">267</a></span> <span class="char-style-override-7">Başka bir deyişle, kolektif aydın, “ulusal geleneklere göre beyinlere az ya da çok çakılmış olan” ve Anglo-Saksonların “</span><span class="char-style-override-8">scolarship and commitment</span><span class="char-style-override-7">” dedikleri ayrımın kutsal sınırlarını aşarak, “</span><span class="char-style-override-8">scholarship with commitment</span><span class="char-style-override-7">”, yani “bilim alanı”nda uyulan kuralları mümkün olduğu kadar “siyaset alanı”nda da geçerli kılacak bir müdahale politikası icat etmek zorundadır.</span><span class="dipp" style="font-size:0.82em;"><a class="footnote-link" href="#footnote-225-268" id="footnote-225-268-backlink">268</a></span></p>

      <p class="paragraf para-style-override-6"><span class="char-style-override-7">Bourdieu, aslında angaje olmakla özerklik arasında bir uyuşmazlık olmadığını ve “gerçek aydın”ın, Gramsci’nin “organik aydın fantazması”dan farklı olarak “ayrılık içinde işbirliği” gerçekleştiren bir aydın olduğunu düşünüyordu.</span><span class="dipp" style="font-size:0.82em;"><a class="footnote-link" href="#footnote-225-269" id="footnote-225-269-backlink">269</a></span> <span class="char-style-override-7">Bu aydın aynı zamanda “eleştirici aydın” olacaktır.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu, çeşitli vesilelerle aydının eleştirel niteliği üzerinde durmuş ve “Foucault anlamında özgül aydınlar”ı, “eylem ve düşüncesinin amaç ve nesnelerini bizzat kendi tanımlayabilen, özerk, gerçek bir</span> <span class="char-style-override-8">kolektif aydın</span><span class="char-style-override-7">’da toplama zorunluluğundan” söz etmiştir. Bu</span> <span class="char-style-override-8">kolektif aydın</span><span class="char-style-override-7">’ın görevi, öncelikle, “günümüzde sık sık bilimin otoritesiyle silahlanmış bulunan sembolik iktidar egemenliğine karşı savunma mekanizmaları üretmek ve bunları yaymak” olacaktır.</span><span class="dipp" style="font-size:0.82em;"><a class="footnote-link" href="#footnote-225-270" id="footnote-225-270-backlink">270</a></span></p>

      <p class="paragraf para-style-override-6"><span class="char-style-override-7">Bourdieu</span> <span class="char-style-override-8">kolektif aydın</span> <span class="char-style-override-7">fikrini geliştirirken, zihninde, antinomik olarak komünist partileri ve Amerikan üniversitelerindeki “</span><span class="char-style-override-8">kampus radikalizmi</span><span class="char-style-override-7">” dediği aşırı sol akımlar vardı. Düşünürümüz bireysel özgürlüğe ve bağımsızlığa aykırı gördüğü bu tarz angajman biçimlerine bir almaşık arıyordu. Sosyal hareketlere katılan aydınlara “programınız ne?” diye soracak olanlara, Bourdieu, bunun için bir sürü parti ve aygıtın mevcut olduğunu, aydınların görevinin araştırmacıları, militanları ve militan temsilcilerini bir araya getiren çok-disiplinli, enternasyonal bir kolektif araştırma kuruluşu yaratmak olduğunu söylüyor ve örnek olarak da, arkadaşlarıyla birlikte çıkardığı bilimsel sosyoloji dergisinin uluslararası eki olan</span> <span class="char-style-override-8">Liber’</span><span class="char-style-override-7">i gösteriyor.</span><span class="dipp" style="font-size:0.82em;"><a class="footnote-link" href="#footnote-225-271" id="footnote-225-271-backlink">271</a></span></p>

      <p class="paragraf para-style-override-6"><span class="char-style-override-7">Bütün bunlar pratikte ne anlam ifade edebilir?</span></p>

      <p class="paragraf para-style-override-6"><span class="char-style-override-7">Aslında Sartre’ın “bütünsel aydın”ı, Foucault’nun “özgül aydın”ı ya da Bourdieu’nin “kolektif ve eleştirel aydın”ı pratikte (yani bu düşünürlerin katıldıkları hareketler, destekledikleri toplumsal güçler, imzaladıkları bildiriler göz önünde bulundurulursa) çok da farklı eylemlere ilham verecek “ideal-tipler” olarak görünmüyorlar. Bu durumda, acaba, ‘Paris’te, Seine kıyılarında, aydın tanımları birbirini izliyor ve aydınlar da.. birbirine benzemeye devam ediyorlar’ mı demeliyiz?</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Aslında Bourdieu’deki aydın kavramı bir yönüyle de bilim adamının siyaset alanına müdahalesi konusunda doğacak teorik sorunlara yanıt arıyor. Oysa bu konudaki argümanları, bizleri, düşünürün temel kavramları açısından daha önemli bir tavrını sorgulamaya götürüyor. Bir toplumsal ajan iki ayrı özerk alanda (örneğin siyaset ve gazetecilik alanlarında) aynı anda nasıl ve ne ölçüde etkili olabilir?</span><span class="dipp" style="font-size:0.82em;"><a class="footnote-link" href="#footnote-225-272" id="footnote-225-272-backlink">272</a></span> <span class="char-style-override-7">Bourdieu’de</span> <span class="char-style-override-8">habitus</span> <span class="char-style-override-7">kavramı</span> <span class="char-style-override-8">tekil</span> <span class="char-style-override-7">olduğuna, yani herkesin sadece bir</span> <span class="char-style-override-8">habitus</span><span class="char-style-override-7">’u olduğu var sayıldığına göre</span> <span class="char-style-override-8">siyasetçi-gazeteci işbirliğini</span> <span class="char-style-override-7">nasıl açıklayacağız?</span></p>

      <p class="paragraf para-style-override-6"><span class="char-style-override-7">Gerçekten de Bourdieu’de sayıları belirsiz “alan” olgusuyla her “alan”ın temel yasasının bireyler tarafından içselleştirilmesi (bilişsel yapı haline getirilmesi) suretiyle ortaya çıkan “</span><span class="char-style-override-8">habitus</span><span class="char-style-override-7">”ler, toplumsal yaşamla ilgili gerçekleri kapsamlı bir biçimde açıklamıyor. Hayatta herkesin bazı koşullarda birçok “</span><span class="char-style-override-8">alan</span><span class="char-style-override-7">”da birden etkin olabileceğini, dolayısıyla birden fazla “</span><span class="char-style-override-8">habitus</span><span class="char-style-override-7">”e sahip olabileceğini görüyoruz. Oysa Bourdieu, kavramsal çerçevesinde bu noktayı tartışıp, örneğin “</span><span class="char-style-override-8">egemen habitus</span><span class="char-style-override-7">” ya da buna benzer bir kavram geliştirmemiştir.</span><span class="dipp" style="font-size:0.82em;"><a class="footnote-link" href="#footnote-225-273" id="footnote-225-273-backlink">273</a></span> <span class="char-style-override-7">Hatta bu yüzden, bireylerdeki “</span><span class="char-style-override-8">çoğul insan</span><span class="char-style-override-7">” yapısını ileri sürerek kendisinden ayrılan fikir arkadaşları da olmuştur.</span><span class="dipp" style="font-size:0.82em;"><a class="footnote-link" href="#footnote-225-274" id="footnote-225-274-backlink">274</a></span></p>

      <p class="paragraf para-style-override-6"><span class="char-style-override-7">Bu itiraz, Bourdieu’deki</span> <span class="char-style-override-8">habitus</span> <span class="char-style-override-7">kavramına yöneltilebilecek ilk itirazdır. Ancak bunun dışında aynı kavramın başka bir yönden daha eleştiriye açık olduğunu görüyoruz. Şimdi de onu görelim.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu’de</span> <span class="char-style-override-8">habitus</span> <span class="char-style-override-7">kavramı, insan davranışlarının büyük bir kısmının vücut dilinin yarattığı otomatizmlerden kaynaklandığı ve bunların da hükmedilenlerin durumlarını normal gibi yaşamalarına yol açtığı düşüncesine dayanıyor. Düşünürümüz bu durumu açıklamak için özel bir kavram da yaratmış, “sembolik şiddet”ten söz etmiştir. “Sembolik şiddet”, diyor Bourdieu, “ancak ona uğrayanların aktif (fakat gönüllü ve bilinçli olmayan) işbirliği ile gerçekleşen ve bilince dayanan bir özgürlük olanağından yoksul kalındığı ölçüde artan özel baskı biçimidir.”</span><span class="dipp" style="font-size:0.82em;"><a class="footnote-link" href="#footnote-225-275" id="footnote-225-275-backlink">275</a></span> <span class="char-style-override-7">Yazar daha çok Pascal ve Leibniz kökenli bu fikri savunurken, bunun egemenler için de doğru olduğunu söylüyor ve Marx’ın “egemenler egemenliklerinin hakimiyeti altındadırlar” sözüne (kaynak göstermeden) gönderme yapıyor.</span></p>

      <p class="paragraf para-style-override-6"><span class="char-style-override-7">Gerçekten de Marx ve Marksistlerde “yabancılaşma”, “mal fetişizmi”, “sahte bilinç” gibi kavramlar kitlelerdeki bilinçsiz otomatizmleri betimleyici ve somut analizlere yol gösterici kavramlar olarak geliştirilmiştir. Ne var ki Marx’ta bu gibi haller bilinçli ve devrimci praksisle aşılacak durumlar olarak kabul edilir. Oysa “</span><span class="char-style-override-8">sembolik şiddet</span><span class="char-style-override-7">” ve buna itaati içeren “</span><span class="char-style-override-8">illusio</span><span class="char-style-override-7">” durumu, Bourdieu’nün eserine, devrime ve toplumsal dönüşümlere kapalı bir nitelik veriyor. Kendisi bu yöndeki eleştirileri yadsımış olsa bile, örneğin –oluşumuna Fransa’da eğitim kurumlarını çözümleyen eserleriyle katkıda bulunduğu–</span><span class="dipp" style="font-size:0.82em;"><a class="footnote-link" href="#footnote-225-276" id="footnote-225-276-backlink">276</a></span> <span class="char-style-override-7">Mayıs-68 hakkındaki analizleri bu açıdan hayli anlamlı sayılabilir. Gerçekten de on milyon işçinin ülkedeki neredeyse tüm işyerlerini işgal etmesine, De Gaulle’ün ülkeden kaçmasına yol açan bir hareket, ne ölçüde “popüler söylemin popülist tiyatrolaştırılması” ve “müthiş bir retorik şiddeti gizleyen” bir “sembolik devrim” olarak görülebilir?</span><span class="dipp" style="font-size:0.82em;"><a class="footnote-link" href="#footnote-225-277" id="footnote-225-277-backlink">277</a></span> <span class="char-style-override-7">Milyonlarca insan nasıl birdenbire bilinçsiz otomatizm zincirlerini kırmış ve ne istediğini gayet iyi bilen insanlar olarak büyük riskler alabilmişlerdir? Ne var ki Bourdieu’de sadece çeşitli “alan”lar çerçevesinde kullandığı “sembolik devrim” fikrinden başka bir devrim anlayışı bulunmuyor.</span></p>

      <p class="paragraf para-style-override-6"><span class="char-style-override-7">Denilebilir ki “sembolik” sıfatı Bourdieu’de altyapı-üstyapı, nesnellik-öznellik gibi ikilemleri aşmaya yönelik temel bir kavram statüsündedir ve hiç de küçültücü bir anlam taşımıyor. Gerçekten de, “sembolik”, diyor Bourdieu, “Durkheim’ın başlattığı büyük Fransız geleneğinde çok ciddi bir şeydir.”</span><span class="dipp" style="font-size:0.82em;"><a class="footnote-link" href="#footnote-225-278" id="footnote-225-278-backlink">278</a></span> <span class="char-style-override-7">Oysa burada düşünürün, bu bölümün başında değindiğimiz siyasal eylemlerinin ve “küreselleşme”ye karşı kavgasının, ortaya koyduğu genel kuramla bağdaşıp bağdaşmadığı sorunu ortaya çıkıyor ve bu da bizi Bourdieu’nün Marksizmle ilişkisinin genel bir eleştirisine götürüyor. Fakat biz önce düşünürün “küreselleşme” yorumuna egemen olan temel fikirlerini görelim.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu, neoliberal hareketi 1930’larda moda söylem olan ve Nazi iktidarına yol açan “muhafazakâr devrim” ideolojisine benzetiyor.</span><span class="dipp" style="font-size:0.82em;"><a class="footnote-link" href="#footnote-225-279" id="footnote-225-279-backlink">279</a></span> <span class="char-style-override-7">O yıllarda kapitalizmin bünye değiştirdiği ve şirketlerin kontrolünün, Bearle ve Means’in klasikleşmiş eserlerinde</span><span class="dipp" style="font-size:0.82em;"><a class="footnote-link" href="#footnote-225-280" id="footnote-225-280-backlink">280</a></span> <span class="char-style-override-7">ileri sürdükleri gibi, mülk sahiplerinin elinden çıkarak “menajer”lere geçtiği iddia edilmişti. Günümüzde ise küreselleşme ideologları bu kontrolün tekrar mülk sahiplerine (hissedarlara) geçtiğini söylüyorlar ve ücretlilerin de giderek hissedar haline dönüşeceği ileri sürülerek bu durumu “katılımcı demokrasi”nin zaferi olarak ilan ediyorlar. Oysa bütün bunlar bir aldatmacadan ibarettir. “Küreselleşme” denilen süreç içinde büyük sermaye aslında “menajer”lerin (CEO’ların) kontrolünden çıkmış, fakat hissedarların değil (ücretlilerin hiç değil),</span> <span class="char-style-override-8">fon yöneticilerinin</span> <span class="char-style-override-7">(özellikle de trilyonlarca dolarlık varlığı olan emekli sandığı ve sigorta fonları yöneticilerinin) kontrolüne geçmiştir.</span><span class="dipp" style="font-size:0.82em;"><a class="footnote-link" href="#footnote-225-281" id="footnote-225-281-backlink">281</a></span> <span class="char-style-override-7">Bunlar elbette hissedarların çıkarlarını kolluyorlar. Fakat, bu, daha çok iktisatçıların “asgari ücret”i düşünerek ironik bir şekilde söyledikleri gibi, “asgari hissedar geliri” düzeyinde bir kollamadır. Sistem bütünüyle “en kısa vadede en büyük kâr” mantığı içinde yürümektedir.</span></p>

      <p class="paragraf para-style-override-6"><span class="char-style-override-7">Bourdieu, küreselleşme mantığını çalışma esnekliği, rezerv işçi orduları yaratma mekanizmaları ve de (en iyi ifadesini Nobel’li iktisatçı Gary Becker’in küreselleşme rasyonalitesini doğal rasyonalite gibi gösteren tezinde bulan ve “zeka ırkçılığı”na varan) neo-darvinist ideoloji gibi çeşitli açılardan, acımasız bir şekilde eleştiriyor.</span></p>

      <p class="paragraf para-style-override-6"><span class="char-style-override-7">Ekonomik bütünleşmeler daima güçlü ekonomik ajanlar lehine olmuştur. Bunların sağladığı eşitlikler, aslında “reel eşitsizlik içindeki biçimsel eşitlikler”dir. Bu yüzden, ilk bakışta nötr ve betimleyici bir anlam taşır gibi görünen “küreselleşme” sözcüğünün de, aslında, gizli ve emredici (prescriptif) bir anlam taşıdığı gözlerden kaçıyor. Oysa “küreselleşme” saptaması mevcut durumla ilgili bir analiz, bir yorum olarak kalmıyor; bu yöndeki girişimler (</span><span class="char-style-override-8">Washington uzlaşması</span><span class="char-style-override-7">,</span> <span class="char-style-override-8">déréglementation</span> <span class="char-style-override-7">önlemleri) uluslararası planda çok az sayıda, fakat çok güçlü operatörler tarafından empoze ediliyor. Ve bu politika ulusal, hatta (Avrupa Merkez Bankası örneğinde olduğu gibi) bölgesel planda kapitalizmi kontrol edecek kurul ve kuralları ortadan kaldırıyor. Böylece küresel iktisadi alan, kendi aralarında rekabet eden dev firmaların egemen olduğu alan ve alt alanlara bölünüyor.</span></p>

      <p class="paragraf para-style-override-6"><span class="char-style-override-7">Bu durumda dünyada “ulusal sermaye” diye bir şey kalmıyor mu?</span></p>

      <p class="paragraf para-style-override-6"><span class="char-style-override-7">Bourdieu “ulusal sermaye”yi, terimin iktisadi anlamını aşan bir şekilde, her şirketin gerekli hallerde sırtını dayadığı devletin</span> <span class="char-style-override-8">sembolik sermayesi</span> <span class="char-style-override-7">(siyasi, iktisadi, kültürel vb. sermayeleri) olarak niteliyor ve buna büyük bir önem veriyor. Bu bağlamda ABD özel bir yerde bulunuyor ve küreselleşmeye damgasını vuruyor.</span></p>

      <p class="paragraf para-style-override-6"><span class="char-style-override-7">Gerçekten Washington, 1) finans alanında (dünya dövizi durumundaki Amerikan dolarının özel statüsüyle); 2) ekonomi alanında (özellikle</span> <span class="char-style-override-8">high-tech</span> <span class="char-style-override-7">sanayideki ileri konumuyla); 3) siyasi ve askeri alanda (Pentagon’dan aldığı güçle uluslararası siyasetteki ağırlığıyla); 4) kültür ve dil alanında (“Amerikanca”nın ve Amerikan kültürünün küresel egemenliğiyle; uluslararası hukuk şirketlerinin rolüyle) ve nihayet 5) sembolik alanda (daha önce sayılan tüm öğelerle ve ABD hayat tarzının jean, cola, Mcdonald vb gibi herkesin ulaşabileceği markalarla normlaştırılmasıyla) sahip olduğu avantajlarla küreselleşmenin başlıca mimarı ve yararlanıcısı haline geliyor. Bu ise ABD açısından “küreselleşme” ideolojisini, daha önceki “modernleşme” kuramının yerini alacak bir statüye yerleştiriyor.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">XX. yüzyılda Amerikan sosyal bilimleri “modernleşme”</span> <span class="char-style-override-7">kavramını icat etmişlerdi. Bu kavram, uzun süre, çeşitli gelişme aşamalarındaki toplumları iktisaden en ileri topluma, yani “insanlık tarihinin amacı ve son aşaması” statüsüne yüceltilmiş Amerikan toplumuna göre değerlendirme amacıyla kullanıldı. Oysa bu yaklaşım, aslında, naif bir etnosantrizmin sözde bilimsel adından başka bir şey değildi (s. 97). Bu perspektifte, örneğin, “adam başına enerji tüketimi” ölçütü, ideal topluma yakınlığı ya da uzaklığı ortaya koyan ve kimsenin itiraz edemeyeceği, “nötr” bir kriter gibi sunuluyordu. Kimse Amerika’dan söz etmiyor, sadece soyut ve “evrensel” kriterler ileri sürüyordu. Oysa bu tarz bir “evrensellik emperyalizmi”, Amerikan emperyalizminin gizli adından başka bir şey değildi. İşte gerçek özgürlük ve evrensellik kavgası da bu emperyalizme karşı verilmeliydi. Ve bu kavga ancak “egemen iktisadi güçleri kontrol edecek ve onları gerçek evrensel amaçlara tabi kılacak ulus-ötesi organizmaların yaratılması” ile başarıya ulaşabilirdi. Bourdieu, küreselleşme olgusunun bu organizmaları yaratacak karşıt güçleri de ortaya çıkaracağından (ve de bir ölçüde zaten çıkardığından) emin görünüyordu. Kendisini “solun solunda” gören ve Clinton, Blair, Schröder, Jospin gibi “solcu” liderleri de “muhafazakâr devrim”in bir parçası sayan Bourdieu elbette ki bu kavganın içindeydi.</span></p>

      <p class="paragraf para-style-override-6"><span class="char-style-override-7">Bourdieu’nün küreselleşme analizini ana hatlarıyla özetlemiş bulunuyorum. Bu analiz, yer yer düşünürün engin kültürünün ve sentez yeteneğinin damgasını taşısa bile herhalde pek de özgün sayılamaz ve esas itibariyle Marksist ya da Marx’tan esinlenmiş analizlerle paralellik içindedir. Bu durumda, Bourdieu dosyasını (şimdilik) kapatırken, bu analizin düşünürün Marksist örgütlere, yer yer de Marx’ın kendisine yönelttiği itirazlarla ne ölçüde bağdaştığını sorgulamamız gerekiyor. Bunun için, tekrar da olsa (Bourdieu kavramlarını her eserinde yeniden tartışıyor), Bourdieu’nün temel kavramlarını anımsamayı zorunlu görüyoruz.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu’nün tüm bilimsel kavgası 1950 ve 60’larda Fransa “felsefi alanı”ndaki tüm ikilemleri, özellikle Marksistlerin de doyurucu bir yanıt getiremedikleri</span> <span class="char-style-override-8">bireysel-toplumsal</span> <span class="char-style-override-7">ikilemini aşma kavgasıydı. Bunun için de, daha önce birçok düşünür tarafından kullanılmış</span> <span class="char-style-override-8">habitus</span> <span class="char-style-override-7">kavramını toplumsal ile bireyseli birleştiren bir içerikle yeniden inşa etmişti.</span> <span class="char-style-override-8">Habitus</span> <span class="char-style-override-7">kavramı insanın içindeki “toplumsal”ı işaret ediyordu ve bu yüzden sosyolojinin konusuydu; fakat salt biyolojizm ya da psikolojizme düşmeden kişiseli açıklayıcı insan bilimleri (nörobiyoloji, psikanaliz, psikoloji) verilerine de kapıyı açık tutuyordu.</span></p>

      <p class="paragraf para-style-override-6"><span class="char-style-override-7">Her insanın</span> <span class="char-style-override-8">habitus</span><span class="char-style-override-7">’ü aktif olduğu “alan”ın temel yasasının içselleştirilmesi ile oluşuyordu ve bu “alan”ların sayısı da toplumsal farklılaşmanın artmasına paralel olarak devamlı artıyordu. Her alanın altyapı-üstyapı ayrımını aşan bir “sembolik sermaye”si vardı ve buna bağlı olarak kendiliğinden oluşan bir “sembolik şiddet”in yarattığı “pratik duygu”yla beslenen otomatizmler de alanın hiyerarşisini koruyordu. Yine de bu hiyerarşi mutlak değildi ve “alan”a yeni giren aktörler kuvvet dengesini değiştirebilir, hatta “sembolik devrim” yapabilirdi.</span></p>

      <p class="paragraf para-style-override-6"><span class="char-style-override-7">Bu kavramlar kuşkusuz toplumsal hayata bakışımızı zenginleştiriyor ve düşünürün, Fransız eğitim sistemi ve medyasıyla ilgili çalışmalarının başka ülkelerde de yapılması için ilham kaynağı oluyor. Ancak bu kavramlardan hareket eden bir sistem, tarihi maddeci kuramı aşan ve onun yerini alan bir “genel teori” iddiası taşıyabilir mi?</span></p>

      <p class="paragraf para-style-override-6"><span class="char-style-override-7">Sanıyorum ki Bourdieu’nün kuramının zayıf noktası, Marksizmi haksız bir şekilde iktisadi determinizme (Fransızların “vulgate” dedikleri “ilm-ü hal”e) indirgeyen ve dışlayan önkabullerin etkisiyle, “iktisat alanı”nın diğer alanlardan herhangi biri olarak kabul edilmesi ve böylece materyalist tarih analizleriyle bağların koparılmasıdır.</span></p>

      <p class="paragraf para-style-override-6"><span class="char-style-override-7">Daha önce de işaret etmiş olduğum gibi, Bourdieu, “ekonomi alanı”nı tüm toplumsal alanın bir parçası sayarak, alanın bütününü açıklamaya yönelik bir kuram geliştirmiştir. “</span><span class="char-style-override-8">Ekonomi</span> <span class="char-style-override-7">denilen bilim”, diyor Bourdieu, “özel bir pratik kategorisini veya bir pratiğin özel bir yönünü, her türlü insan pratiğinin yer aldığı toplumsal düzenden ayırmak şeklindeki bir ilk soyutlamaya dayanıyor.” Oysa, kendi çalışmaları ekonomi biliminden iki noktada ayrılıyor: 1) Bu çalışmalar, “karşılaşılan her durumda, toplumsal düzenin sadece banka, şirket, piyasa gibi unsurlarıyla yetinmeyerek, onun çeşitli boyutları (rasgele sıralamayla aile, devlet, okul, sendikalar, dernekler gibi boyutları vb.) hakkında mevcut olan tüm bilgileri seferber etmeye çalışıyorlar” ve, 2) “gözleme dayanan verileri hesaba katmak için yaratılmış olan ve iktisadi pratiği anlamaya alternatif bir kuram gibi görülebilecek bir kavramlar sistemiyle donanmış bulunuyorlar.”</span> <span class="dipp" style="font-size:0.82em;"><a class="footnote-link" href="#footnote-225-282" id="footnote-225-282-backlink">282</a></span></p>

      <p class="paragraf para-style-override-6"><span class="char-style-override-7">Ekonomi politiğin ufuklarını dar bulan ve onu aşmak isteyen bu yaklaşımın analizlerimizi zenginleştirici yönünü elbette yadsıyamayız. Yine de “genel teori” iddiası taşıyan çağdaş bir sosyoloji kuramının iktisat bilimini analize katmamasını ya da düşünürümüzün, “psikanalizin kapısı”nda olduğu gibi, “ekonomi politiğin kapı”sında da durmasını kabul etmek zor görünüyor. Kaldı ki, Bourdieu’nün, tıpkı psikanaliz kavramlarını bol bol kullanması gibi, epistemolojik bir hesaplaşma gereği duymadan iktisadi kavramları da bol bol kullanması gözden kaçmıyor.</span></p>

      <p class="paragraf para-style-override-6"><span class="char-style-override-7">Gerçekten de Marksizmden bu kadar etkilenmiş, küreselleşme analizini Marksist kavramlarla yapmış bir düşünürün</span> <span class="char-style-override-8">Kapital</span><span class="char-style-override-7">’deki (ve de çağdaş Marksistlerin eserlerindeki) analizler karşısındaki duruşunu da açıklaması gerekmez miydi? Bourdieu bu gereği duymamıştır. Ne var ki kendisi bu gereği duymamış olsa bile, başkaları duymuş ve Bourdieu’nün kuramını Marksizm açısından değerlendirmeye çalışmışlardır. Nitekim bu konuda Fransız Marksist iktisatçısı J. Bidet’nin (bizce haklı olarak) ileri sürdüğü gibi, Bourdieu’nün kuramı, toplumun ve toplumsal sınıfların kendi kendilerini nasıl yeniden ürettiklerini başarıyla (ve somut alan araştırmalarına dayanarak) sergiliyor, fakat bu analiz özgül iktisadi kavramlarla beslenmedikleri için “basit yeniden üretim” çerçevesini aşamıyor.</span><span class="dipp" style="font-size:0.82em;"><a class="footnote-link" href="#footnote-225-283" id="footnote-225-283-backlink">283</a></span> <span class="char-style-override-7">Oysa sadece toplumsal sınıf ve alanların değil, sermayenin, özellikle de “üretim güçleri”nin yeniden üretiminden hareket eden Marksist çözümleme, doğal bir şekilde “genişlemiş yeniden üretim” sorunsalıyla (burjuva iktisatçılarının “büyüme” dedikleri sorunsalla) buluşuyor ve kapitalizmin büyüme ve kriz sorunlarına tartışma zemini hazırlıyor.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bunun dışında, Bourdieu tarihçilikle de hesaplaşmıyor. “Tarihselciliği” (“historicism”i) Althusser okulu gibi küçümseyen ve bilim saymayan, buna karşılık devamlı olarak toplumsal olguların</span> <span class="char-style-override-8">tarihsel</span> <span class="char-style-override-7">boyutunu ifade eden</span><span class="dipp" style="font-size:0.82em;"><a class="footnote-link" href="#footnote-225-284" id="footnote-225-284-backlink">284</a></span> <span class="char-style-override-7">düşünürümüz, genel kuramında bu tarihsel boyutun yerini net bir biçimde ortaya koymuyor. Bourdieu’nün sisteminde tarihle buluşma sadece “özerk alanlar”ın oluşması bağlamında ve tarihin bütünleşme sürecinden kopuk “senkronik kesitler” içinde mümkün oluyor.</span><span class="dipp" style="font-size:0.82em;"><a class="footnote-link" href="#footnote-225-285" id="footnote-225-285-backlink">285</a></span> <span class="char-style-override-7">Ve bu bağlamda, küreselleşmeyi anti-kapitalist bir perspektifte eleştiren düşünürün kuramında ne kapitalizmin</span> <span class="char-style-override-8">ilkel sermaye birikimi</span><span class="char-style-override-7">, ne kapitalist krizler ve ne de</span> <span class="char-style-override-8">emperyalizm</span> <span class="char-style-override-7">çözümlemelerine götürecek ip uçları bulabiliyoruz.</span></p>

      <p class="paragraf para-style-override-6"><span class="char-style-override-7">Oysa Marx’ta, (Lucien Sève’le ilgili bölümlerde açıklamaya çalıştığımız gibi)</span> <span class="char-style-override-8">bireysel ile</span> <span class="char-style-override-8">toplumsalı birleştiren</span> <span class="char-style-override-7">bir temel kavram zaten mevcuttur ve o da “emek”tir.</span><span class="dipp" style="font-size:0.82em;"><a class="footnote-link" href="#footnote-225-286" id="footnote-225-286-backlink">286</a></span> <span class="char-style-override-7">Emek, ikili yapısı içinde bir taraftan somut olarak bireysel yaşantının temelidir ve bu haliyle bireyin tekil yapısının (psikolojisinin ve bilinç düzeyinin) ana belirleyicisidir; fakat öte yandan da aynı emek toplumsallaşarak, “mal” haline gelerek birey açısından soyutlaşmakta, yabancılaşmakta ve toplumsal sermayeye katkıda bulunan bir parça haline gelmektedir. Önemli olan, kapitalist sistem ortadan kalkmadığına göre, neoliberal ordunun ideolojik bombardımanına kulak asmadan çağdaş kapitalizmde emeğin ikili yapısını somut çözümlemelerin konusu yapabilmektir.</span></p>

      <p class="paragraf para-style-override-6"><span class="char-style-override-7">Bu elbette her şey demek değildir. Ve işte tam da burada Bourdieu’nün toplumsal hayatta “sembolik” öğeleri vurgulayan analizleri (onları yerli yerine oturtmak koşuluyla) öğretici olabilir; bilgi ve bilinç düzeyimizi yükseltici bir rol oynayabilir ve bu da, sanıyorum ki, Bourdieu’nün özlediği dünyaya ve mirasına ters düşmez.</span></p>

      <p class="yildiz"><span>* * *</span></p>

      <p class="paragraf para-style-override-6"><span class="char-style-override-7">Bourdieu köylü kökenliydi ve tüm hayatı boyunca “egemen”lere karşı onulmaz bir sınıf kini (bazı hasımları onu “sınıf nevrozu”yla suçladılar) içinde yaşadı. Fransa’nın en itibarlı kurumlarına girdiği, dünya çapında üne kavuştuğu sırada bile kökenlerini unutmadı ve bir özlem olarak değil, bir realite olarak maddi sermaye ile sembolik sermaye arasındaki farkı herkesten iyi gördü. Belki de tüm düşüncesine “sembolik sermaye” fikrinin egemen olması biraz da bu yüzdendi.</span></p>

      <p class="paragraf para-style-override-6"><span class="char-style-override-7">Oysa kavgasını “bilim alanı”nda verdi ve bu amaçla da kendisini bilim alanının bütün silahlarıyla donattı. Felsefe, sosyoloji, antropoloji, psikanaliz (vb), Bourdieu hemen her disiplinin kavramlarıyla oynuyordu. Hatta Fransa’da pek itibarı olmayan Amerikan felsefesi ve sosyal bilimlerini bile derinlemesine inceledi ve bunlarda da yararlanacağı silahlar buldu. Ne var ki yaşadığı sınıf kavgası (veya kendi deyimiyle “sınıflama kavgası”) kendisini (belki biraz da “</span><span class="char-style-override-8">Homo Academicus</span><span class="char-style-override-7">”a özgü strateji hesaplarıyla uzak durduğu) Marksizme götürüyordu. Ve sonunda da (adeta “otomatik” bir şekilde) Marx’ın neredeyse tüm kavramlarına “sembolik” sıfatının eklenmesiyle ortaya çıkan bir “sembolik Marksizm” yarattı: Sembolik sermaye, sembolik kâr, sembolik iktidar, sembolik şiddet, sembolik devrim ve hatta “sembolik artıdeğer.”</span><span class="dipp" style="font-size:0.82em;"><a class="footnote-link" href="#footnote-225-287" id="footnote-225-287-backlink">287</a></span></p>

      <p class="paragraf para-style-override-6"><span class="char-style-override-7">Bu sembolik Marksizm kuşkusuz Marx’ın Marksizminin yerini almayacak, fakat zihinlerimizi kamçılamaya ve tahrik ettiği araştırmalarla toplumsal ve bireysel dünyamızın ihmal edilmiş bazı odalarını aydınlatmaya devam edecek.</span></p>

      <p class="paragraf para-style-override-6"><span class="char-style-override-7">Tıpkı kendisinin Fransa ulusal alanına, özellikle de eğitim sistemine ışık tutan çalışmaları gibi.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-256-backlink" id="footnote-225-256">256</a> P. Bourdieu, <span class="char-style-override-6">Contre-feux,</span> Paris, Raisons d’Agir, 1998, s. 32.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-257-backlink" id="footnote-225-257">257</a> <span class="char-style-override-11">Bourdieu 1993’te editörlüğünü yaptığı</span> <span class="char-style-override-12">Dünyanın Sefaleti</span> <span class="char-style-override-11">(</span><span class="char-style-override-12">La Misère du Monde</span><span class="char-style-override-11">, Seuil, 1993) adlı her kategoriden Fransızlarla yapılan söyleşilerden oluşan eser büyük bir başarı olmuş (130 000 satmış) ve yazarın ilahlaşmasında, kendisine yarı şaka yarı ciddi Bour-DİEU denmesinde (Dieu Allah demektir) rol oynamıştı. Kendisini sevenler bile bu durumu eleştiren yazılar yazdılar. Bkz. Daniel Bensaïd;</span> <span class="char-style-override-12">Désacraliser Bourdieu</span> <span class="char-style-override-11">(</span><span class="char-style-override-12">Magazine Littéraire</span><span class="char-style-override-11">, Ekim, 1998) ve aynı dergideki</span> <span class="char-style-override-12">Ni Dieu, Ni Bourdieu</span> <span class="char-style-override-11">(Ne Allah, ne de Bourdieu) başlıklı imzasız yazı. Bourdieu’ye sağdan gelen hücumlara Michel Onfray’in ironik yanıtları için bkz.</span> <span class="char-style-override-12">Célébration du Génie Colérique,</span> <span class="char-style-override-11">Paris, Galilée, 2002.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-258-backlink" id="footnote-225-258">258</a> <span>Alain Touraine,</span> <span class="char-style-override-6">Sociologue du Peuple,</span> <span>(</span><span class="char-style-override-6">Sciences Humaines</span> <span>dergisi Bourdieu özel sayısı içinde, 2002). A. Touraine’in “halkın sosyologu” ifadesini küçültücü bir tonda kullanması ilginçtir. Bourdieu’nün eserlerinde hiç adı geçmeyen yazar, aynı yazıda, kendisinin bu grev konusunda farklı bir tutum aldığı için “Bourdieu’nün bazı dostları tarafından şiddetli hücuma uğradığını” söylüyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-259-backlink" id="footnote-225-259">259</a> <span>Bourdieu bir söyleşisinde “hayatımı eğitim sistemi üzerinde çalışmakla geçirdim” diyordu. (Bkz.</span> <span class="char-style-override-6">Propos sur le Champ Politique,</span> <span>Lyon, Presses Universitaires de Lyon, 2000, s. 44. Bu esere daha sonra yapılan göndermeler metin içinde verilecektir). Bu çalışmalarında, düşünür, Fransız eğitim sisteminde kültürel rantların nasıl mirasla geçtiğini (</span><span class="char-style-override-6">Les Héritiers</span><span>, Minuit,1964), sistemin devamlı olarak kendini nasıl yeniden ürettiğini (</span><span class="char-style-override-6">La Reproduction</span><span>, Minuit, 1970), Fransız üniversitesinin sistemin nasıl bir parçası olarak çalıştığını (</span><span class="char-style-override-6">Homo Academicus</span><span>, Minuit, 1984) ve Fransa’nın ünlü yüksek okullarının nasıl bir “devlet aristokrasisi” yarattığını (</span><span class="char-style-override-6">La Noblesse d’Etat</span><span>, Minuit, 1989) çözümlemiştir</span><span>.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-260-backlink" id="footnote-225-260">260</a> <span>Yvette Delsaut ile söyleşiden,</span> <span class="char-style-override-6">Bibliographie..,</span> <span>s. 237.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-261-backlink" id="footnote-225-261">261</a> <span>P. Bourdieu,</span> <span class="char-style-override-6">Science de la Science et Réflexivité,</span> <span>Paris, Raisons d’Agir, 2001, s. 84.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-262-backlink" id="footnote-225-262">262</a> <span>Bourdieu’nün bu tutumunu kendisine çok yakın sosyologlar arasında da yadırgayanlar olmuştur. Bourdieu’nün ilk eserlerini birlikte yazdığı sosyolog J-C. Passeron da bunlar arasındaydı. Passeron, Bourdieu ile ilgili anılarını anlatan yazısında, Weber’in izinde siyaset ve sosyoloji alanlarını ayırıyor ve “bizi sadece ve uzun zamandan beri sosyologun, sosyolojik</span> <span class="char-style-override-6">gerçekliliği</span> <span>siyaset alanında nasıl kullanacağı hususu ayırıyordu” diyordu. Bkz.</span> <span class="char-style-override-6">Mort d’un Ami, Disparition d’un Penseur, Travailler avec Bourdieu</span> <span>(Flammarion, 2003) içinde, s. 61.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-263-backlink" id="footnote-225-263">263</a> <span>Bourdieu genellikle “kanun” sözcüğü ile tercüme edilen “nomos”un, “taksim etme” anlamına gelen “némo” sözcüğünden geldiğini söylüyor ve kendi sisteminde bunu</span> <span class="char-style-override-6">bütün alanların kanunu</span> <span>olarak gördüğü “görme ve taksim etme ilkesi” (principe de vision et de division) şeklinde ifade ediyor. Böylece her türlü alanda verilen kavgalar bir “sınıflama” kavgası şeklinde düşünülüyor. Age. s. 63.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-264-backlink" id="footnote-225-264">264</a> <span>Pierre Bourdieu’nün bu konudaki açıklamaları için bkz.</span> <span class="char-style-override-6">Sur la Télévision,</span> <span>Paris, Liber, 1996.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-265-backlink" id="footnote-225-265">265</a> <span>Aynı eser, s. 11, 38.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-266-backlink" id="footnote-225-266">266</a> <span>P. Bourdieu,</span> <span class="char-style-override-6">Si le monde social m’est supportable, c’est parce que je peux m’indigner,</span> <span>Paris, L’Aube, 2001, s. 44.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-267-backlink" id="footnote-225-267">267</a> <span>Bourdieu,</span> <span class="char-style-override-6">Propos.</span><span>., s. 105.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-268-backlink" id="footnote-225-268">268</a> <span>Kısaltarak verdiğim bu cümle, okuyucularım için Bourdieu’nün üslubu hakkında da bir fikir verebilir. Bkz.</span> <span class="char-style-override-6">Contre-Feux 2,</span> <span>s. 39-40.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-269-backlink" id="footnote-225-269">269</a> <span>Aynı eser, s. 105. Bourdieu, 1985’te yapılan bir söyleşide “yakınlarda okuduğu Gramsci’de, en ilgi çekici tarafın, insanı parti aygıtı ve komünist parti yöneticileri alanı içinde ele alan ve ‘organik entelektüel’ ideolojisinden çok uzak sosyolojik unsurlar olduğunu” söylemişti.</span> <span class="char-style-override-6">Choses Dites,</span> <span>s. 39.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-270-backlink" id="footnote-225-270">270</a> <span>P. Bourdieu,</span> <span class="char-style-override-6">Contre-Feux 2,</span> <span>Paris, Raisons d’Agir, 2001, s. 35-36. (1999’da Chicago’da yapılmış bir konuşmadan).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-271-backlink" id="footnote-225-271">271</a> <span>P. Bourdieu,</span> <span class="char-style-override-6">Contre-Feu,</span> <span>s. 62. (1996 Kasım’ında sosyal hareket kurultayında yaptığı konuşmadan).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-272-backlink" id="footnote-225-272">272</a> <span>Bourdieu, “gazetecilik alanı”nı, “rekabetleri, kavgaları, hiyerarşileri ve ihtilafları” ile özerk bir alan saydığını söyledikten sonra, “eğer bugün gazetecileri siyaset alanına dahil ediyorsam, bunun nedeni onların bu alana girişleri, İngilizlerin deyimiyle ‘</span><span class="char-style-override-6">gate keeper</span><span>’ (kaleci) olarak büyük ölçüde kontrol etmeleridir” diyor. Bkz.</span> <span class="char-style-override-6">Propos sur le Champ Politique</span><span>, s. 38.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-273-backlink" id="footnote-225-273">273</a> <span>Bourdieu, 1980’de yaptığı bir söyleşide “birbirinin aynı iki bireysel tarih olmadığı gibi, aynı iki</span> <span class="char-style-override-6">habitus</span> <span>de yoktur; belli sınıf tecrübeleri, dolayısıyla belli</span> <span class="char-style-override-6">habitus sınıfları</span> <span>vardır” diyordu. (</span><span class="char-style-override-6">Questions de Sociologie</span><span>, Paris, Minuit, 2002, s. 75). Oysa Bourdieu bazen de, Mayıs-68 dolayısıyla olduğu gibi, “çifte habitus”lerden de (habitus</span> <span class="char-style-override-6">doubles</span><span>) söz etmiştir; fakat yazar bunu istisnai bir durum, bir geçiş hali şeklinde değerlendirmiştir. Bkz.</span> <span class="char-style-override-6">Homo Academicus,</span> <span>s. 248, 31 no’lu dipnotu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-274-backlink" id="footnote-225-274">274</a> <span>Bkz. Bernard Lahire,</span> <span class="char-style-override-6">L’Homme Pluriel, les ressorts de l’action;</span> <span>Paris, Nathan, 1998.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-275-backlink" id="footnote-225-275">275</a> <span>P. Bourdieu,</span> <span class="char-style-override-6">La Noblesse d’Etat,</span> <span>Paris, Minuit, 1989, s. 12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-276-backlink" id="footnote-225-276">276</a> <span>Pierre Vidal Naquet, Bourdieu’nün J-C. Passeron’la birlikte yazdıkları “</span><span class="char-style-override-6">Les Héritiers”</span> <span>(</span><span class="char-style-override-6">Mirasçılar</span><span>, 1964) başlıklı eserinin “normal olarak devrimci olmamaları gereken” bir öğrenci neslini devrimci fikirlerle “beslediğini” yazar.</span> <span class="char-style-override-6">Travailler Avec Bourdieu</span> <span>(kol. eser, Paris, Flammarion, 2003, s. 93.) Aron da, anılarında aynı eserin “Mayıs-68 devrimci öğrencilerinin başucu kitabı haline geldiğini” yazmıştı. Age. s. 478.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-277-backlink" id="footnote-225-277">277</a> <span>P. Bourdieu,</span> <span class="char-style-override-6">Homo Academicus</span><span>, s. 248;</span> <span class="char-style-override-6">Contre-Feux,</span> <span>s. 15.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-278-backlink" id="footnote-225-278">278</a> <span>P. Bourdieu,</span> <span class="char-style-override-6">Propos..,</span> <span>s. 41.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-279-backlink" id="footnote-225-279">279</a> Bourdieu siyasal müdahalelerini özellikle <span class="char-style-override-6">Contre-feux, Contre-feux 2</span> ve <span class="char-style-override-6">Sur la Télévision</span> kitaplarında toplamıştır. Burada daha ziyade Mayıs 2000’de Zürih’te yaptığı ve küreselleşme konusunda toplu bir görüş sunan “Egemenlerin görünmeyen eli” başlıklı konuşmasının ve Ekim 2000’de Tokyo’da Keisen Üniversitesi’nde yaptığı “Hakim olmak için birleştirmek” başlıklı konuşmasının metinlerine dayanıyorum. (<span class="char-style-override-6">Contre-feux 2</span>, s. 43-55 ve 93-108).</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-280-backlink" id="footnote-225-280">280</a> <span>Adolf A. Bearle ve Gardiner C. Means;</span> <span class="char-style-override-6">The Modern Corporate and Private Property,</span> <span>New York, Harcourt, 1932.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-281-backlink" id="footnote-225-281">281</a> <span>Günümüzde büyük küçük çok sayıda şirketin giderek fon yöneticilerinin kontrolüne geçtiği Fransa’da işçi temsilcileri de harekete geçmiş ve hücumlarını (dünyada sayıları bin, Fransa’da da birkaç yüz civarında tahmin edilen) fon yöneticilerine yöneltmişlerdir. 1980’lerden itibaren başlayan ve fon yöneticilerinin tamamen spekülatif amaçlarla, bankalara borçlanarak şirket satın alıp satmalarına dayanan LBO (</span><span class="char-style-override-6">Leverage by out</span><span>) sistemi günümüzde “küreselleşme”nin gerçek niteliğini de ortaya koyuyor. Bkz.</span> <span class="char-style-override-6">Le Monde,</span> <span>5 Ekim, 2006.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-282-backlink" id="footnote-225-282">282</a> P. Bourdieu, <span class="char-style-override-6">Les Structures Sociales de l’Economie,</span> Paris, Seuil, 2000, s. 11.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-283-backlink" id="footnote-225-283">283</a> Jacques Bidet, <span class="char-style-override-6">L’Universel comme fin et commencement,</span> (<span class="char-style-override-6">Actuel Marx, Autour de Bourdieu</span> özel sayısı, no: 20), Paris, 1996.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-284-backlink" id="footnote-225-284">284</a> <span>Kendisine “tarihi unuttuğu” yolundaki itirazlara Bourdieu, 1980 yılında D. Eribon ile yaptığı bir söyleşide şu yanıtı veriyordu: “Tarih tüm eşyada, yani kurumlarda (makineler, araçlar, hukuk, bilimsel kuramlar vb.) ve vücutlarda yazılıdır. Bütün çabam tarihi en iyi saklandığı yerde, yani beyinlerde ve vücudun kıvrımlarında keşfetmektir. Bilinçaltı tarihtir.”</span> <span class="char-style-override-6">Questions de Sociologie</span><span>, s. 75.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-285-backlink" id="footnote-225-285">285</a> <span>Bourdieu’nün sanat alanının doğuşu konusundaki analizin eleştirisi konusunda bkz. Laurent Mucchielli, A</span> <span class="char-style-override-6">Propos de…Les Règles de L’Art,</span> <span>(</span><span class="char-style-override-6">Sciences Humaines</span><span>, 2000, içinde). Büyük Britanyalı Marksist tarihçi E. Hobsbawm, Bourdieu’yü tarihçilik açısından irdeleyen yazısında sosyologun somut tarih çalışmalarına ilgisizliğini, kuramının “uzun dönem” sorunsallarına yabancı kaldığını belirtmekle beraber, “Althusser, Foucault ve Derrida gibi düşünürlerin aksine, Bourdieu isteseydi büyük bir tarihçi olabilirdi” diyor. Bourdieu’nün “objektivist önkabulü” ve (Hobsbawm’a göre çok net olmayan)</span> <span class="char-style-override-6">habitus</span> <span>kavramının sağladığı antropolojik ve refleksif yaklaşım bu hükmüne temel teşkil ediyor. E. Hobsbawm,</span> <span class="char-style-override-6">Sociologie Critique et Histoire Sociale</span> <span>başlıklı makale.</span> <span>Daniel Roche ve J. Bouveresse’in yönetiminde yayına hazırlanan</span> <span class="char-style-override-6">La Liberté par la Connaissance: Pierre Bourdieu 1930-2002</span> <span>(Paris, Odile Jacob, 2004) başlıklı eser içinde.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-286-backlink" id="footnote-225-286">286</a> <span>Bourdieu her eserinde yüzlerce toplumbilimci ve filozofa gönderme yaptığı halde, konusunu yakından ilgilendiren ve çok yankı uyandırmış bir eser sahibi Lucien Sève’e (olumlu ya da olumsuz) bir gönderme yapma ihtiyacını hissetmemiş, bu düşünürü yok saymıştır. Bunu belki de bilim alanına “bilimsel sermaye” kavgası “nomos”unu yerleştirmiş olan yazarın taktik kaygılarıyla açıklayabiliriz; fakat, onu yücelttiğini herhalde söyleyemeyiz.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-287-backlink" id="footnote-225-287">287</a> <span>P. Bourdieu,</span> <span class="char-style-override-6">Le Sens Pratique</span><span>, s. 211. Bourdieu, son söyleşilerinden birinde de gelişiminin (sembolik anlamda) “ilkel sermaye birikimi” aşamasından söz ediyor. Yvette Delsaut, M-Ch. Rivière;</span> <span class="char-style-override-6">Bibliographie.</span><span>., s. 186. (Kasım 2001’de yapılan söyleşiden).</span></p>
        </div>
      </div>
    </div>
  </div>
</body>
</html>
