<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title>
</head>
<body>
<h4>Giriş</h4>
<p>Bu kitapta bir araya getirilen yazıların iki ortak özelliği var: İlki, konferanslarda sunulmak veya güncel konuları yorumlamak üzere, değişik vesilelerle yazılmış olmaları; İkincisi&#160;ise, konuların çeşitliliğine rağmen, etik nitelikli olmaları. Bir&#160;başka deyişle, bu yazılar, neyi yapmanın iyi olacağı, neyi yapmamak gerektiği ve neyin hiçbir biçimde yapılamayacağı hakkındadır.</p>
<p>Çeşitli vesilelerle yazılmış oldukları için, hangi koşullarda yazıldıklarını açıklamamın şart olduğunu düşünüyorum; aksi&#160;takdirde anlaşılmaları güç olabilir.</p>
<p>“Savaşı Düşünmek&quot;, Körfez Savaşı günlerinde 1 Nisan 1991’de La Rivista dei Libri’de yayımlandı.</p>
<p>“Ebedi Faşizm”, Columbia Üniversitesi İtalyan Dili ve Edebiyatı ile Fransız Dili ve Edebiyatı bölümlerinin Avrupa’nın özgürleşmesini kutlamak üzere düzenledikleri 25 Nisan 1995 tarihli sempozyumda İngilizce olarak sunulmuştur.&#160;Aynı yazı daha sonra “Eternal Fascism&quot; (Ebedi Faşizm) başlığıyla The New York Reıneıv ofBooks’un 22 Haziran 1995 tarihli sayısında yayımlanmış; “Totalitarismo fuzzy e Ur-Fascismo”&#160;(Fuzzy Totalitarizm ve Kök-Faşizm) başlıklı İtalyanca çevirisi&#160;La Rivista dei Libri’nin Temmuz-Ağustos sayısında çıkmıştır&#160;(bu kitapta sunulan metin, birkaç biçimsel değişiklik dışında&#160;söz konusu çeviriyle aynıdır). Ama, bir nokta göz ardı edilmemelidir: Yazı, Amerikalı öğrenciler düşünülerek yazılmış ve&#160;Amerika’nın Oklahoma suikastıyla sarsıldığı, Amerika Birleşik&#160;Devletleri’nde aşırı sağcı askerî örgütlerin varlığının keşfedildiği (hiç de gizli bir gerçek değildi bu) günlerde sunulmuştu.&#160;Bu yüzden, o ortamda faşizm karşıtlığı teması özel anlamlar&#160;ediniyordu ve tarihsel düşünmenin amacı, farklı ülkelerde&#160;güncel sorunlar üzerine düşünmeyi teşvik etmekti; konferans&#160;metni daha sonra birçok dile çevrilip çeşitli gazete ve dergilerde yayımlandı. Metinde İtalyan okurunun bileceği olaylar&#160;hakkında neredeyse ortaokul bilgilerinin ve açıklamalarının&#160;verilmesinin, Roosevelt’in sözlerinden alıntılara, Amerikan faşizm karşıtlığına ilişkin göndermelere başvurulmasının ve özgürleşme günlerindeki Avrupalı-Amerikalı buluşmasının ısrarla vurgulanmasının nedeni, konuşmanın Amerikalı öğrencilere&#160;yapılmış olmasıdır.</p>
<p>“Basın Hakkında”, Carlo Scognamiglio başkanlığında İtalyan Senatosu’nun düzenlediği bir dizi seminer sırasında,&#160;senato üyelerine ve önde gelen İtalyan gazetelerinin yöneticilerine sunulan bir değerlendirme yazısıdır; metnin sunumunu&#160;senatörler ve gazete yöneticileriyle yapılan kapsamlı bir tartışma izlemişti. Yazı, gene İtalyan Senatosu’nun yayımladığı şu&#160;kitapta yer almıştır: Gli Incontri di studio a Palazzo Giustiniani.&#160;Stampa e mondo politico oggi (Palazzo Giustiniani’de İnceleme&#160;Buluşmaları. Günümüzde Basın ve Siyaset Dünyası), Roma,&#160;Senato Matbaası, 1995. Aynı kitapta şu kişilerin yazıları da&#160;bulunmaktadır: Carlo Scognamiglio, Eugenio Scalfari, Giulio&#160;Anselmi, Francesco Tabladini, Silvano Boroli, Walter Veltro-ni, Salvatore Carruba, Darko Bratina, Livio Caputo ve Paolo&#160;Mieli.</p>
<p>&quot;Öteki Sahneye Girdiğinde”, Liberal dergisinin düzenleyip yayımladığı dört mektupluk bir yazışma sırasında Kardinal Martini’ye verdiğim yanıtlardan biridir. Bu mektuplar daha&#160;sonra küçük bir kitapta bir araya getirilmiştir: Che cosa crede&#160;chi non crede? (İnanmayan, Neye İnanmış Olur?), Roma, Atlantide Editoriale, 1996. Benim metnim, Kardinal Martini’nin&#160;bana yöneltmiş olduğu sorunun yanıtıdır: “Mutlak bir etik kurmak için metafizik ilkelere veya her durumda aşkınsal değerlere ve evrensel olarak geçerli kategorik buyruklara başvurmak&#160;istemeyen kişinin ahlaksal davranışının kesinliği ve mutlaklığı&#160;neye dayanır?” Elbette, tartışmanın genel çerçevesini görmek&#160;üzere okur yukarıda anılan kitaba başvurmalıdır; bu kitap,&#160;Emanuele Severino, Manlio Sgalambro, Eugenio Scalfari, Ind-ro Montanelli, Vittorio Foa ve Claudio Martelli’nin değerlendirmelerini ve katkılarını da içermektedir.</p>
<p>“Göçler, Hoşgörü ve Hoşgörülemeztik” çeşitli yazılarımdan derlenmiştir. İlk bölüm, 23 Ocak 1997’de, Valencia Belediyesi’nin 2000 yılına ilişkin görüşler konusunda düzenlediği kongrenin açılışında yapılan konuşmanın ilk kısmıdır.&#160;İkinci bölüm, Academie Üniverselle des Cultures’ün düzenlediği 26-27 Mart 1997 tarihli hoşgörüsüzlük konulu uluslararası forumun giriş konuşmasının çevirisi ve uyarlaması niteliğindedir. Üçüncü bölüm ise, Roma askerî mahkemesinin&#160;Priebke hakkındaki kararı dolayısıyla yazmış olduğum ve&#160;Repubblica'da yayımlanan “Non chiediamoci per chi suona la&#160;campana” (Çanların Kimin İçin Çaldığını Sormayalım Kendimize) başlıklı yazıdır.</p>
<p> </p>
<h3>SAVAŞI DÜŞÜNMEK</h3>
<p>Bu yazıda büyük S harfiyle yazılmış Savaş’tan, ulusların açık onayı alınarak yapılan, çağdaş dünyada edindiği biçimiyle &quot;sıcak” savaştan söz edilmektedir. Yazı, çeşitli ülkelerin askerî güçlerinden oluşturulmuş birliklerin Kuveyt kentine girdiği günlerde yayımlandığından, olasıdır ki -ani değişiklikler söz konusu olmazsa- herkesin&#160;Körfez Savaşı’nın tatmin edici bir sonuca ulaştığını (başlatılma amaçlarına uygun olduğu için) düşündükleri bir&#160;sırada okunacaktır. Bu durumda, savaşın olanaksızlığından ve yararsızlığından söz etmek, bir çelişki gibi görünecektir, çünkü artık hiç kimse öngörülen sonuçlara ulaşılmasını sağlayan bir girişimi yararsız veya olanaksız olarak&#160;görmek istemeyecektir. Gene de, olaylar nasıl gelişirse&#160;gelişsin, bu yazıda sergilenen düşünceler geçerli olmak&#160;zorundadır. Hatta, savaşın “yararlı” sonuçlara ulaşılmasını&#160;sağlaması durumunda daha da geçerli olmak zorundadır;&#160;çünkü böyle bir sonuç, insanların, belirli durumlarda, savaşın makul bir olasılık olduğu kanısına varmalarına yol&#160;açabilir. Oysa, böyle bir görüşü reddetmek zorundayız.</p>
<p>Savaş başladı başlayalı, bu dram karşısında gerekli konumu almadıkları için “entelektüeller’i suçlayan konuşmalara veya yazılara tanık olduk. Konuşan veya yazan kimselerin çoğunluğunu genellikle entelektüeller&#160;(sözcüğün dar anlamıyla) oluşturduğundan, kimlerin&#160;konuşması istenen sessiz azınlığa dahil olduğu sorusu&#160;geliyor akla. Belli ki, bu kimseler, söz konusu iki taraftan&#160;birini seçerek, “olması gerektiği gibi” görüş bildirmeyenlerdi. Bunun kanıtı da şudur: Gün geçmiyordu ki, karşısındaki kişinin beklentilerine aykırı görüş öne sürenler&#160;hain entelektüel damgası yemesin, ya savaşsever kapitalist yanlısı oluyordunuz, ya Arapsever barış yanlısı.</p>
<p>Çoğunluk korosu içinde kitle iletişim araçlarının karşıtlığı da herkesin başkasının suçlamalarını hak etmesini sağlayacak şekilde gerçekleşiyordu. Çatışmanın gerekliliğini ve kaçınılmazlığını savunanlar gelenekçi müdahaleciler olarak görülüyordu; geçmiş otuz kırk yılın&#160;sloganlarından ve ritüellerinden kendilerini kurtaramayan barışçılar her an binlerinin savaşçılığını ödüllendirmek için birilerinin teslim olmasını isteme suçlamasıyla&#160;karşı karşıya kalıyorlardı. Kötülükten arınma ritüelinin&#160;bir parçası olarak, çatışmayı destekleyenler savaşın ne&#160;kadar acımasız olduğunu belirterek söze giriyorlar, çatışmaya karşı koyanlar ise Saddam’m ne kadar acımasız&#160;olduğundan dem vurarak konuşmaya başlıyorlardı.</p>
<p>Bu iki durumda da meslekten entelektüeller arasındaki bir tartışmaya tanık olmakla birlikte, entelektüel işlevin yerine getirilmesine tanık olamadık. Entelektüellerin tanımlanması güç bir kategori olduğunu biliyoruz.&#160;Oysa, “entelektüel işlev”i tanımlamak güç değildir. Entelektüel işlev, insanın kendi hakikat kavramını, o hakikati&#160;yeterince yansıttığı kabul edilebilecek tarzda, eleştirel&#160;olarak ortaya koymasıdır. Herhangi bir kimse, kendi durumu üzerine düşünen ve bir biçimde bunu dile getiren&#160;toplumdışı bir kişi de entelektüel işlevi yerine getirebilir;&#160;buna karşılık, olaylara duygusal tepki gösteren, olayları&#160;düşünce süzgecinden geçirmeyen bir yazar bu işleve aykırı davranmış olur.</p>
<p>Bu yüzden entelektüel, devrim çığırtkanlığı yapmamalıdır, diyordu Vittorini. Seçim yapma sorumluluğundan kaçmak için değil (entelektüel, kişisel olarak bu seçimi yapabilir); eylem anı tüm anlam ayrımlarının ve anlam belirsizliklerinin ortadan kaldırılmasını gerektirdiği (her kurumda karar veren kişinin değişmez işlev,dir&#160;bu), oysa entelektüel işlevin anlam belirsizliklerini saptayıp gün ışığına çıkarmak gibi bir sorumluluğu olduğu&#160;için. Entelektüelin birinci görevi kendi yoldaşlarını eleştirmektir (“düşünmek&quot;, Doğrucu Davut rolünü oynamak demektir). Entelektüel, kendini özdeşleştirdiği ve&#160;olumsal hataları dışında insanların iyiliği için uğraştıklarını düşündüğü kimselere ihanet etmekten korktuğu için&#160;sessizliği seçiyor olabilir. Tarihte sayısız örneklerini gördüğümüz trajik seçimler de vardır; böyle bir seçim yaparak, bağlılığın hakikatle bağdaştırılamayacağını düşündüğü için, inanmadığı bir savaşı savaşıp ölümü arayarak,&#160;ölüme gidenler görülmüştür. Ama bağlılık ahlaksal bir&#160;kategoridir, hakikat ise kuramsal bir kategori.</p>
<p>Entelektüel işlevin ahlaksal işlevden ayrı tutulamayacağı da bir gerçektir. Entelektüel işlevi yerine getirmeye karar vermek ahlaksal bir seçimdir, tıpkı cerrahın bir yaşamı kurtarmak için canlı eti kesme kararı almasının&#160;ahlaksal bir seçim olduğu gibi. Ama cerrah, ne kesme&#160;işlemini gerçekleştirdiğinde acıma duygusuna kapılmalı-dır, ne de cerrahi müdahaleyi sürdürmenin bir işe yaramayacağını gördüğü için açtığı yeri kapadığında. Entelektüel işlev duygusal açıdan katlanılması olanaksız sonuçlara da yol açabilir, çünkü kimi zaman bazı sorunları&#160;çözümsüz olduklarını ortaya koyarak çözmek zorunda kalır insan. İnsanın vardığı sonucu dile getirmesi ahlaksal&#160;bir seçimdir, dile getirmemesi de (belki de yanlış olduğunu umarak). Bir anlığına bile olsa “insanlık görevlisi&quot;&#160;görevini üstlenen kişinin dramı budur.</p>
<p>Savaş yapılmaması gerektiğini söyleyen, dua eden ve olayların karmaşıklığına oranla son derece yetersiz&#160;görünen alternatif çözümler sunan papanın konumu&#160;epey alay konusu oldu, Katolik kesim bile katıldı bu alaya. Papayı haklı çıkarmak için dostları da düşmanları da&#160;zavallının yalnızca mesleğini yaptığını, zaten başka türlü&#160;konuşmasının da mümkün olmadığını söylediler. Doğru,&#160;l’apa (hakikatle ilgili kendi bakış açısından) entelektüel&#160;işlevi yerine getirmiş ve “Savaş yapılmamalıdır” demiştir.&#160;Papa, Incil’i tam anlamıyla uygulamak istiyorsak, öteki&#160;yanağımızı uzatmamız gerektiğini söylemelidir. Peki&#160;ama, biri beni öldürmek istiyorsa ne yapmalıyım? “Elinden ne geliyorsa onu,” demek zorundadır papa, “senin&#160;sorunun bu”; meşru müdafaanın dinsel açıdan geçerliliği&#160;olsa olsa daha sonra, insani zaafı telafi etmek üzere (bu&#160;zaaf yüzünden, hiç kimse kahramanca erdemli bir davranış ortaya koymak zorunda değildir) öne sürülecektir.&#160;Konum öylesine kusursuzdur ki, papa pratik bir yol gösterme olarak anlaşılabilecek başka herhangi bir şey söylerse (ve söylediğinde), entelektüel işlevini bir yana bırakmış ve siyasal bir seçim yapmış olur (bu da onun sorunudur) .</p>
<p>Öyleyse, entelektüel cemaatin kırk beş yıldır savaş sorunu konusunda susmadığını söylemek gerekir. Entelektüeller savaştan söz ettiler; üstelik öyle misyonerce&#160;bir bağlanımla söz ettiler ki, dünyanın savaşı görme tarzı&#160;kökten değişti. İnsanlar olanların dehşetini ve belirsizliğini hiç bu kadar derinden hissetmemişlerdi. Birkaç öfkeden gözü dönmüş dışında, kimsenin tümüyle olumlu&#160;veya tümüyle olumsuz görüşleri yoktu. Savaşın çıkmış&#160;olması entelektüellerin söyleminin tamamıyla başarıya&#160;ulaşmadığının, yeterli olmadığının, yeterli tarihsel zemini bulamadığının bir göstergesidir. Ama bu ikincil bir&#160;yöndür. Günümüzde dünya savaşa yirminci yüzyılın başında baktığından farklı bakmaktadır ve bugün herhangi&#160;biri Marinetti’nin gelecekçilik bildirgesinde söylediği&#160;sözleri söylese (“Biz dünyadaki gerçekten sağlıklı tek&#160;şeyi, yani savaşçı ve ölüme götüren güzel düşünceleri&#160;yüceltiyoruz”), edebiyat tarihine değil psikiyatri tarihine&#160;geçer. Namus davası veya kısas yasasıyla ilgili olanlar savaş konusunda da olmuştur: Namus uğruna cinayet işlenmediği veya kısas yasasının uygulanmadığı söylenemez; ancak toplum, bir zamanlar bunları olumlu şeyler&#160;olarak görürken, artık olumsuz olarak değerlendirmektedir.</p>
<p>Ama bu sözünü ettiklerimiz gene de ahlaksal ve duygusal tepkiler niteliği taşıyacaktır (ve kimi zaman&#160;aynı ahlak, öldürme yasağının istisnaları olabileceğini&#160;kabul edebilir, kolektif duyarlığın daha üstün bir iyiliği&#160;güvence altına alan korkunç eylemleri ve kurban etmeleri kabul edebileceği gibi). Buna karşılık, daha kökten&#160;bir tutumla, savaşı salt biçimsel açıdan, içsel tutarlılık&#160;açısından, olasılık koşulları üzerine kafa yorarak düşünmek de mümkündür; böyle bir düşünme şu sonuca götürebilir bizi: Savaş yapılamaz, çünkü çok hızlı bir bilgi&#160;akışı, sürekli kıtalar arası göçün yaşandığı bir toplumun&#160;varlığı ile yeni savaş teknolojisinin doğasının birleşmesi&#160;savaşı imkânsız ve akıldışı hale getirmiştir. Savaş, savaşın&#160;yapılma nedenleriyle çelişki içindedir.</p>
<p>Geçen yüzyıllarda savaşın amacı neydi? Düşmanı yenilgiye uğratmak için yapılan savaşın iki amacı vardı:&#160;Düşmanın yenilgisinden yarar sağlamak ve niyetlerimizi&#160;(belirli bir sonucu elde etmek üzere belirli bir şekilde&#160;davranma) düşmanın niyetlerini gerçekleştiremeyeceği&#160;bir taktik veya strateji çerçevesinde gerçekleştirmek. Bu&#160;amaçla elde bulunan bütün güçlerin seferber edilmesi&#160;gerekiyordu. Sonuçta, oyun bizimle düşman arasında&#160;oynanıyordu. Başkalarının yansızlığı, savaşımızın onları&#160;rahatsız etmemesi (ve belirli bir ölçüde yarar sağlamalarına olanak sağlaması), manevra özgürlüğümüz açısından gerekli koşuldu. Clausewitz’in<a id="footnote1"></a><sup><a href="#bookmark0">1</a></sup><sup></sup> “mutlak savaş”ı bile&#160;bu sınırlamalar dışında kalmıyordu.</p>
<p>Tarihsiz Polinezya kabilelerini bile içine alacak kadar kapsamlı bir “dünya savaşı” kavramı yirminci yüzyılda doğmuştur. Atom enerjisinin, televizyonun, hava ulaşım araçlarının bulunmasıyla ve çeşitli uluslararası kapitalizm biçimlerinin doğmasıyla, savaşın olanaksızlığına ilişkin bazı koşullar gerçekleşmiş olur.</p>
<p>1. &#160;&#160;&#160;Nükleer silahlar, herkesin bir konuda görüş birliğine varması sonucunu getirmiştir; bir atom savaşının&#160;herhangi bir galibi olmayacak, tek bir mağlubu olacaktır:&#160;dünya. Ama, önceleri atom savaşının çevreyi tahrip ettiği fark edilmişken, sonra çevreyi tahrip eden her savaşın&#160;bir atom savaşı olduğu ve en sonunda artık her savaşın&#160;zorunlu olarak çevreyi tahrip edeceği kanısı hasıl olmuştur. Atom bombası atan (veya denizi kirleten) kimse,&#160;yalnızca yansızlara savaş ilan etmekle kalmaz, tüm dünyaya savaş ilan etmiş olur.</p>
<p>2. &#160;&#160;&#160;Savaş artık iki ayrı cephe arasında olmamaktadır.&#160;Bağdat’taki Amerikalı gazetecilerin sergilediği utanç verici manzarayla, çok daha büyük boyutlarda olmak üzere, Irak karşıtı ittifak ülkelerinde yaşayan milyonlarca&#160;Irak yanlısı Müslüman’ın sergilediği manzara arasında&#160;bir fark yoktur. Eski savaşlarda potansiyel düşmanlar savaş tutuklusu olarak hapsediliyor (veya katlediliyor);&#160;düşman toprağından düşmanın haklılığını dile getiren&#160;bir yurttaş, savaş sonunda, idam ediliyordu. Ama artık&#160;savaş, çokuluslu kapitalizmin doğası nedeniyle savaşan&#160;cephelerle sınırlı kalamaz. Irak’ın Batı sanayilerince silahlandırılması bir rastlantı değildir. Tek tek devletlerin&#160;denetimi dışında olması, gelişmiş kapitalizmin doğasında vardır. Amerikan hükümeti televizyon şirketlerinin&#160;düşman rolünü oynadıklarını gördüğünde, hâlâ bazı komünizm yanlısı “entel”lerin komplosu karşısında bulunduğuna inanıyor; buna paralel olarak, televizyon şirketleri, rüşvetçi gangstere telefondan rotatiflerin gürültüsünü dinletip, “Basın, dostum, basını susturamazsın,” diyen&#160;kahraman Humphrey Bogart’ı oynadıkları yanılsamasına&#160;kapılıyorlar. Ama, haber (mümkünse dramatik haber)&#160;satmak, haber sanayiinin dayandığı en önemli temellerden biridir. Medyanın savaş çığırtkanlığı yapmadığını&#160;söylemiyoruz; yalnızca, içeriği önceden saptanmış mekanik bir çığırtkanlık bu. Demek ki, artık savaşta herkesin cephe gerisi düşmanları var; Clausewitz’in kabul&#160;edemeyeceği bir şeydi bu.</p>
<p>3. Medya susturulsa bile, yeni iletişim teknolojileri&#160;durdurulması olanaksız bilgi akışlarına olanak sağlamaktadır; bir diktatör bile bu bilgi akışım durduramaz, çünkü onun bile vazgeçemeyeceği asgari teknolojik altyapı&#160;kullanılarak gerçekleştirilen bir iletişim söz konusudur.&#160;Bu bilgi akışı, geleneksel savaşlarda gizli servislerin gördüğü işlevi görür: Her tür şaşırtma olasılığını ortadan&#160;kaldırır; düşmanın şaşırtılamadığı bir savaş ise olanaklı&#160;değildir. Savaşta istihbaratçıların düşmanla işbirliğine&#160;gitmesi genel niteliklidir. Oysa bilgi akışı daha fazlasını&#160;yapar: Sürekli olarak sözü düşmana verir (halbuki her&#160;savaş politikasının amacı düşman propagandasını engellemektir) ve tarafların moralini bozarak hükümetlerine&#160;olan güvenlerini sarsar (halbuki Clausevvitz zafere ulaşılabilmesi için savaşanların manevi bütünlüğünün şart&#160;olduğunu söylüyordu). Geçmişteki her savaş, yurttaşların, bu savaşın haklılığına inanarak, düşmanı yok etme&#160;arzusu içinde olmaları ilkesine dayanıyordu. Oysa şimdi&#160;bilgi akışı yurttaşların inancını sarsmakla kalmamakta,&#160;onları düşmanların ölümüne duyarlı hale getirmektedir&#160;- ölüm artık uzak ve belirsiz bir şey olmaktan çıkmış,&#160;kabul edilemez görsel bir kanıt niteliği kazanmıştır.</p>
<p>4. &#160;&#160;&#160;Tüm bunlar, Foucault'nun sözünü ettiği gerçekle&#160;etkileşim içindedir: Artık iktidar tek parçadan oluşmuş,&#160;tek merkezli bir şey olmayıp, yayılmış, parçalanmış, uz-laşımların sürekli yığılması ve dağılmasından oluşmuş&#160;bir şeydir. Savaş artık iki ülkeyi karşı karşıya getirmemekte; sonsuz iktidarları karşı karşıya getirmektedir. Bu&#160;oyunda tekil iktidar merkezleri yarar sağlarlar, ama olsa&#160;olsa başkalarının zararına. Eski savaş silah tüccarlarını&#160;zenginleştirirken ve bu kazanç bazı ticari alışverişlerin&#160;geçici olarak kesintiye uğramasını kısmen önemsiz hale&#160;getirirken; yeni savaş gene silah tüccarlarını zenginleştirmekte, ama hava taşımacılığını, eğlence ve turizm sektörlerini, medyayı (reklam kaybı) ve genel olarak sistemin belkemiğini oluşturan tüm ikincil üretim sanayiini&#160;-inşaat piyasasından otomobile- sekteye uğratmaktadır&#160;(üstelik tüm dünyada). Savaş haberiyle birlikte borsada&#160;bir yükselme oldu, ama bir ay sonra borsa olası bir barışa&#160;ilişkin haberlerle aynı şekilde yükselmeye devam etti.&#160;Ne ilk yükselmede bir &quot;sinizm”den, ne de ikinci yükselmede bir erdemden söz edilebilir. Borsa iktidarlar oyunundaki dalgalanmaları kaydeder. Savaşta bazı ekonomik&#160;güçler başka ekonomik güçlerle rekabet halindedir ve bu&#160;rekabetin mantığı ulusal güçlerin mantığını aşar. Devletlerin tüketimi (örneğin, silah satın alma) gerilimi gerektirirken, bireysel tüketimler mutluluğu gerektirir. Çatışma ekonomik açıdan oynanır.</p>
<p>5. &#160;&#160;&#160;Tüm bu ve başka nedenler yüzünden savaş artık,&#160;eski savaşlar gibi, “seri” programlanmış sistemlere değil,&#160;“paralel” programlanmış sistemlere benzemektedir. Çeviri yapabilen veya belirli bilgi verilerinden sonuçlar çıkarabilen makinelerin yapımında kullanılan seri programlanmış sistem programcı tarafından, belirli sayıda&#160;kurala dayanarak, ardışık kararlar alabilecek şekilde oluşturulur; bu kararlardan her biri bir önceki kararın değerine bağlı olup, bir dizi ikili alternatiften oluşmuş bir&#160;ağaç yapısını izler. Eski savaş stratejisi şu mantık t zerine&#160;kuruluydu: Düşman, birliklerini doğuya kaydıımışsa,&#160;bundan güneye doğru ilerleme niyeti olduğunu çıkarmam gerekir; bu durumda, aynı mantığı izleyerek, ben&#160;de birliklerimi, beklenmedik biçimde düşmanın yolunu&#160;kesmek üzere, kuzeydoğu yönüne kaydıracağım. Düşmanın kuralları aynı zamanda bizim kurallarımızdı ve&#160;her iki taraf da sırası geldiğinde bir karar alabiliyordu,&#160;satranç karşılaşmalarında olduğu gibi. Oysa paralel bir&#160;sistem, işleticinin önceden karar veremeyeceği veya öngöremeyeceği bir ağırlıklar dağılımına göre nihai bir&#160;konfigürasyon çerçevesinde kendini düzenleme kararını&#160;bir ağın tekil hücrelerine bırakır. İşletici bu düzenlemeye&#160;önceden karar veremez, çünkü ağ önceden almadığı kurallar bulur, çözüm bulmak için kendini değiştirir ve&#160;kurallar-veriler ayrımını tanımaz. “Yeni bağlantıcı” veya&#160;“nöral ağlı” adı verilen böyle bir sistemin, 'erilen yanıtın&#160;beklenen yanıtla karşılaştırılması, ardışık deneylerle ağırlıkların ayarlanması yoluyla denetlenebileceği doğrudur.&#160;Ama bu (i) işleticinin zamanının olmasını, (ii) ağırlıkları&#160;karşılıklı olarak çelişik tarzda yeniden dağıtan rakip iki&#160;işleticinin olmamasını ve son olarak (iii) ağın tekil hücrelerinin işleticiler gibi değil birer hücre gibi &quot;akıl yürütmelerini”, yani işleticilerin davranışına ilişkin çıkarsamalara dayalı kararlar vermemelerini ve en önemlisi ağın&#160;mantığına aykırı çıkarlarının olmamasını gerektirir. Oysa,&#160;iktidarın bölünmüşlüğüne dayalı bir sistemde her hücre&#160;kendi çıkarlarına göre tepki verir; bu çıkarlar işleticinin&#160;çıkarlarıyla aynı değildir ve ağın öz-dinamik eğilimleriyle herhangi bir ilgileri yoktur. Sonuç olarak, eğretileme&#160;yoluyla olsa bile, savaş yeni bağlantıcı bir sistem ise, savaşan iki tarafın iradesinden bağımsız olarak gelişir ve&#160;düzenlenir. Nöral bir ağın işleyişini açıklarken Arno&#160;Penzias'ın savaş eğretilemesini kullanması ilginçtir:</p>
<p>Tek tek nöronların, son derece ince dallara ayrılmış dendrit adı verilen girdi “kabloları” aracılığıyla uyarılmaları halinde elektriksel olarak aktif hale geldikleri (“ateş ettikleri”) biliniyordu. “Ateş” anında nöron&#160;akson adı verilen bir çıktı “kabloları” serisi aracılığıyla elektrik sinyalleri gönderir... Her nöronun “ateş”i&#160;başka birçok nöronun etkinliğine bağlı olduğundan,&#160;neyin ne zaman olması gerektiğini hesaplamanın kolay&#160;bir yolu yoktur... Sinaptik bağlantıların belirli bir düzenlenmesine göre, yüz nöronluk bir sinir ağının her&#160;uyarılması, toplam bin milyar kere milyar kere milyar&#160;veya 10<sup>30</sup> mutlak olasılık üzerinden kendi olası denge&#160;durumları bütününü belirler.<a id="footnote2"></a><sup><a href="#bookmark1">2</a></sup><sup></sup></p>
<p>Savaş yeni bağlantıcı bir sistem ise; bu, savaşın artık tarafların hesaplarının ve niyetlerinin bir değer taşımadığı bir olgu olduğu anlamına gelir. Çok sayıda gücün devreye girmesi nedeniyle, savaş öngörülemez ağırlıkların&#160;değerlerine göre dağılmaktadır. Bunun bir sonucu olarak,&#160;sona ermesi ve son değerin iki taraftan birinin yararına&#160;olması da olasıdır; ama genellikle, her tür karar hesabına&#160;meydan okuduğundan, iki taraf için de yitirilmiş olur.&#160;Eğretilememize göre, işleticilerin çelişik dürtüler alan&#160;ağı denetlemeye yönelik çılgınca çabaları ağın bozulmasına yol açacaktır. Bir savaşın olası sonucu, aygıtın devrelerinin atmasıdır. Eski savaş bir satranç oyunu gibiydi: İki&#160;taraf da karşı tarafın olabildiğince çok taşını almaya çalışmakla kalmıyor, özellikle onu mat etmeyi (kuralları&#160;nasıl uyguladığı üzerinde düşünerek) hedefliyordu. Oysa&#160;günümüzdeki savaş, her iki oyuncunun da (aynı ağ üzerinde çalışarak) aynı renkte taşları alıp hareket ettirdiği&#160;bir satranç partisi gibidir (oyun siyah-beyaz değildir, tek&#160;renklidir). Kendi kendini yiyen bir oyundur.</p>
<p>Öte yandan, bir çatışmanın belirli bir anda bir tarafın yararına olduğunu söylemek, “belirli bir andaki” yararın nihai yararla özdeşleştirildiği anlamını taşıyacaktır. Şayet günümüzde de savaş, Clausewitz’in dediği gibi,&#160;siyasetin başka araçlarla sürdürülmesi olsaydı, nihai an&#160;diye bir şey söz konusu olabilirdi (böylece savaş, siyasete&#160;geri dönmeye olanak sağlayacak bir denge durumuna&#160;ulaşıldığında bitmiş olurdu). Ama yaşadığımız yüzyılda,&#160;savaşın getirdiği ilkeleri sürdüren (herhangi bir araçla),&#160;her zaman ve her durumda savaş sonrası politikası olacaktır. Savaş, nasıl bir gelişme gösterirse göstersin, tarafların iradesine tam olarak karşılık gelemeyecek bir ağırlıklar dağılımına yol açtığı için, gelecek onyıllar boyunca&#160;dramatik bir siyasal, ekonomik ve psikolojik istikrarsızlık&#160;içinde uzayıp gidecek, “savaş politikasından başka bir&#160;şey üretemeyecektir.</p>
<p>Öte yandan, tarih boyunca da hep böyle olmamış mıdır? Clausewitz’in haksız olduğunu düşünemez miyiz? Tarihçiler Waterloo'yu iki zekânın çatışması olarak&#160;yeniden yorumlamaktadırlar (belirli bir sonucu olduğu&#160;için), ama Stendhal bu savaşı bir rastlantılar zinciri olarak yorumlamayı bilmişti. Klasik savaşların makul sonuçlar -makul bir denge- ürettiğini düşünmek, tarihin belirli bir yönü olduğu ve tez ile antitezin bir sentezle sonuçlandığı şeklindeki Hegelci önyargıdan kaynaklanmaktadır. Pön Savaşlarından sonra Akdeniz’deki veya&#160;Napoleon savaşlarından sonra Avrupa’daki düzenin bir&#160;denge durumu olarak görülmesi gerektiğinin bilimsel&#160;veya mantıksal kanıtı yoktur; aksine, savaş olmasa gerçekleşmeyecek olan bir istikrarsızlık durumu olarak görülebilir. İnsanların on binlerce yıl boyunca istikrarsızlık&#160;durumlarının çözümü olarak savaşa başvurmuş olmaları,&#160;aynı dönemde psikolojik dengesizliklerini çözmek için&#160;alkole veya aynı yıkıcı etkiye sahip maddelere başvurmaya karar vermiş olmalarından daha büyük bir kanıt&#160;oluşturmaz.</p>
<p>Burada tabu konusu devreye girmektedir. Moravia, katı kabile içi evlilik yasası olumsuz sonuçlar verdiği için&#160;insanlığın yüzyıllar sonra ensest tabusunu geliştirmeye&#160;karar verdiğini söylemişti; biz de insanların savaşı tabu&#160;ilan etme yönünde içgüdüsel bir gereksinim duyduğu&#160;noktaya gelmiş olabiliriz. Bu görüşe gerçekçi bir yanıt&#160;verilmiştir: Bir tabu, ahlaksal veya entelektüel bir karar&#160;sonucu “ilan edilmez”; tabu kolektif bilincin karanlık derinliklerinde binlerce yıllık bir süreç içinde oluşur (bir&#160;nöral ağın sonunda tek başına denge durumuna varabilmesini sağlayacak nedenlere benzer nedenler yüzünden). Ama gelişme sürelerinin hızlanması diye bir şey&#160;söz konusudur. Anneyle veya kız kardeşle birleşmenin&#160;topluluklar arasındaki mübadeleyi engellediğini anlamak&#160;için on binlerce yıl geçmesi gerekmiştir - tıpkı insanın&#160;cinsel edim ile gebelik arasındaki neden-sonuç ilişkisini&#160;saptayabilmesi için uzun bir sürenin geçmesi gerektiği&#160;gibi. Ama, bir savaşla havayolu şirketlerinin kapandığını&#160;anlamak için iki haftalık süre yeterli olmuştur. Öyleyse,&#160;bir tabunun gerekliliğinden söz etmek entelektüel görevle ve sağduyuyla bağdaşmakla birlikte, kimsenin böyle bir tabunun olgunlaşma sürelerini belirleyerek onu&#160;ilan etme yetkisi yoktur.</p>
<p>Savaşın olanaksızlığını dile getirmek entelektüel görevdir. Alternatif bir çözüm olmasa bile. Belki bir tek, yaşadığımız yüzyılın savaşın kusursuz bir alternatifine&#160;-“soğuk” savaş- tanık olduğu anımsatılabilir. Korkunç&#160;olayların, adaletsizliklerin, hoşgörüsüzlüklerin, yerel çatışmaların, yaygın tedhişin yaşandığı tarih, sonunda soğuk savaşın son derece insani ve görece ılımlı bir çözüm&#160;olduğunu -galipleriyle mağluplarının bile olduğunu-kabul etmek zorunda kalacaktır. Ama soğuk savaş ilan&#160;etmek entelektüel işleve düşmez.</p>
<p>Bazılarının entelektüellerin sessizliği olarak gördükleri şeye, belki de savaştan medya yoluyla söz etmekten duyulan çekingenlik yol açmıştır; bunun da basit bir nedeni var: Medya savaşın ve savaşın kullandığı araçların&#160;bir parçasını oluşturmaktadır, o yüzden yansız bir alan&#160;olarak görülmesi tehlikelidir. Hepsinden önemlisi, medyanın zamanı, düşünmenin zamanından farklıdır. Entelektüel işlev hep ya önce (olabilecekler üzerine) ya da&#160;sonra (olmuş şeyler üzerine) devreye girer; ritim nedeniyle, olmakta olan şeyler üzerine entelektüel işlevin yerine getirilmesi seyrek olarak gerçekleşir; çünkü olaylar,&#160;olaylar üzerine düşünceden her zaman daha hızlı ve&#160;daha sıkışıktır. Cosimo Piovasco di Rondö<a id="footnote3"></a><sup><a href="#bookmark2">3</a></sup><sup></sup> bu yüzden&#160;-çağını anlama ve ona katılma şeklindeki entelektüel görevden kaçmak için değil, yaşadığı çağı daha iyi anlamak&#160;ve ona katılmak için- ağaçlar üzerinde duruyordu.</p>
<p>Ama, savaş üzerine düşünce, taktik sessizlik alanlarını seçtiğinde bile sonunda bu sessizliğin yüksek sesle ortaya konmasını gerektirir. Sessizliği dile getirmenin,&#160;bir iktidarsızlık edimindeki ikna edici gücün, düşünme&#160;eyleminin bireysel sorumluluklardan arınmayı getirmediği gerçeğinin içerdiği çelişkilerin bilinciyle. Ama ilk&#160;görev, savaşın günümüzde her türlü insani girişimi yok&#160;ettiğini; kendi görünürdeki sonunun (ve bir tarafın görünürdeki zaferinin) bile kendi ağları içinde takılıp kalmış&#160;ağırlıkların artık özerk oyununu durduramayacağını söylemektir. Çünkü ağırlık “ağırlık olması nedeniyle bir&#160;yöne eğimli, bir yöne eğimli olması nedeniyle de bağımlıdır... ve inmek ister, çünkü bir sonraki nokta alçaklık&#160;açısından her defasında onu tutan alçaklığı aşar... Ağırlık&#160;asla yolundan döndürülemez” (Michelstaedter).</p>
<p>Bu iniş haklı çıkarılamaz, çünkü -türün hakları açısından- cinayetten daha kötüdür: bir savurganlıktır.</p>
<p> </p>
<h3>EBEDİ FAŞİZM</h3>
<p>1942 yılında, on yaşındayken, ilk Ludi Juveniles ödülünü kazandım (genç İtalyan faşistlerin, yani her&#160;İtalyan gencinin, zorunlu olarak katıldığı gönüllü bir yarışmaydı bu). “Mussolini’nin şanı ve İtalya’nın ebedi varlığı uğruna ölümü göze almalı mıyız?” konusunu büyük&#160;bir retorik ustalıkla işlemiştim. Yanıtım, olumluydu. Ne&#160;de olsa akıllı bir çocuktum.</p>
<p>Sonra 1943 yılında “özgürlük” sözcüğünün anlamını öğrendim. Bu öyküyü konuşmamın sonunda anlatacağım. O sıralar henüz “özgürlük”, “kurtuluş” anlamına gelmiyordu.</p>
<p>Çocukluğumun iki yılını silahlı çatışma içindeki SS’ler, faşistler ve partizanlar arasında geçirdim ve kurşunlardan nasıl sakınılacağım öğrendim. Fena bir alıştırma olmadı doğrusu.</p>
<p>1945 Nisam’nda, partizanlar Milano yönetimini ele geçirdiler; iki gün sonra, oturduğum küçük kasabaya vardılar. Partizanların gelişi büyük sevinç yarattı. Kasaba&#160;meydanı şarkı söyleyen, ellerindeki bayrakları sallayan,&#160;bölgenin partizan lideri Mimo’ya tezahürat yapan insanlarla dolmuştu. Sabık jandarma komutanı Mimo, Ba-doglio<a id="footnote4"></a><sup><a href="#bookmark3">4</a></sup><sup></sup> yanlılarına katılmış ve Mussolini’nin güçleriyle&#160;yapılan ilk çarpışmalardan birinde bir bacağını yitirmişti. Koltuk değneklerine yaslanarak belediye binasının&#160;balkonuna çıkan Mimo solgundu, bir eliyle kalabalığı yatıştırmaya çalıştı. Tüm çocukluğum Mussolini’nin büyük&#160;tarihsel söylevlerini dinleyerek geçtiği için (okulda bu&#160;söylevlerin önemli bölümlerini ezberliyorduk), orada&#160;durmuş, Mimo’nun bir söylev vermesini bekliyordum.&#160;Sessizlik. Mimo, zorlukla işitilebilen, boğuk bir sesle konuştu: “Yurttaşlar, dostlar. Onca acıdan, onca kurbandan&#160;sonra... bugünlere geldik. Özgürlük uğrunda ölenlere&#160;şan olsun.” Hepsi bu kadardı. İçeri girdi. Kalabalık bağırıyordu, partizanlar silahlarını kaldırıp neşeyle havaya&#160;ateş ettiler. Biz çocuklar, değerli birer koleksiyon nesnesi&#160;olan kovanları toplamaya koşuştuk; ama bu arada, konuşma özgürlüğünün, retorikten kurtulmak demek olduğunu da öğrenmiştim.</p>
<p>Birkaç gün sonra, ilk Amerikan askerlerini gördüm. Zenci Amerikalılardı. Karşılaştığım ilk Amerikalı, Joseph&#160;adında bir siyahiydi; bana Dick Tracy ve Li’l Abner’in&#160;harika dünyasını ilk o tanıttı. Resimli romanları renkliydi, hoş bir kokuları vardı.</p>
<p>Subaylardan biri (Binbaşı ya da Yüzbaşı Muddy), okuldan iki kız arkadaşımın ailesinin villasında kalıyordu. Bazı hanımların çat pat konuştukları Fransızcayla Yüzbaşı Mucldy’yle sohbet ettikleri villanın bahçesinde kendimi evimde gibi hissediyordum. Bu yüzden, Amerikalı kurtarıcılarımız hakkındaki ilk izlenimim, kara gömlekli bir sürü soluk benizliden sonra, “Oui, merci beauco-up, Madame, moi aussi j'aime le champagne..(Evet, çok&#160;teşekkür ederim hanımefendi, ben de şampanyadan hoşlanırım) diyen sarı-yeşil üniformalı aydın bir siyahiydi.&#160;Ne yazık ki şampanya yoktu, ama ilk çikletimi Yüzbaşı&#160;M.uddy’den aldım ve gün boyunca çiğnemeye koyuldum. Geceleri sakızı ertesi güne taze kalsın diye bir bardak suyun içine bırakıyordum.</p>
<p>Mayısta, savaşın sona ermiş olduğunu duyduk. Barış, bende tuhaf bir duygu yarattı. Bize bir İtalyan genci için sürekli savaş ortamının normal olduğu söylenmişti.&#160;Daha sonraki aylarda, Direniş’in yalnızca yerel bir olgu&#160;olmayıp, tüm Avrupa’yı kapsadığını keşfedecektim. Yeni,&#160;heyecan verici sözcükler öğrendim: “reseau”, “maquis”,&#160;&quot;armee secrete&quot;, “Rote Kapelle”,<sup>1</sup> “Varşova Gettosu”. Yahudi Katliamı’nın ilk fotoğraflarını gördüğümde, daha sözcüğün kendisini bilmeden, anlamını öğrenmiş oldum.&#160;Nelerden kurtarıldığımızın da farkına vardım.</p>
<p>Bugün İtalya’da, Direniş’in savaşın seyrini askerî bakımdan gerçekten etkileyip etkilemediğini merak edenler var. Benim kuşağım açısından anlamsız bir soru; biz, Direniş’in manevi ve psikolojik anlamını hemen kavramıştık. Avrupalıların elleri kolları bağlı kurtuluşu beklemediğini bilmek bir gurur kaynağıydı bizim için. Kanımca, özgürlüğümüzü yeniden kazanmamızın bedelini&#160;kanlarıyla ödeyen genç Amerikalılar için de, ateş hattının gerisinde kendi paylarına düşeni yapan Avrupalıların <a id="footnote5"></a><sup><a href="#bookmark4">5</a></sup><sup></sup>  bulunduğunu bilmek önemsiz bir şey değildi.</p>
<p>Bugün İtalya’da Direniş efsanesinin bir komünist uydurması olduğunu söyleyenler var. Komünistlerin, başını çektikleri Direniş’i kendilerine mal etmeye kalkıştıkları doğrudur; ancak ben farklı görüşten partizanlar&#160;gördüğümü hatırlıyorum. Gecelerimi radyoya yapışıp,&#160;Londra Radyosu’nun partizanlara gönderdiği mesajları&#160;dinleyerek geçiriyordum - pencereler sıkı sıkıya kapalı&#160;olur, karartma yüzünden yalnızca radyonun çevresindeki küçük alan ışıklı bir haleye bürünürdü. Hem anlaşılmaz hem şiirsel bu mesajların (“Güneş de Doğar”, “Güller Açacak”) çoğu “Franchi için”di. Birisi kulağıma&#160;Franchi’nin Kuzey İtalya’daki en güçlü yeraltı şebekelerinden birinin, efsanevi cesaretiyle ünlü lideri olduğunu&#160;fısıldamıştı. Franchi, benim kahramanımdı artık. Asıl adı&#160;Edgardo Sogno olan Franchi kralcıydı; öyle aşırı bir komünizm karşıtıydı ki, savaştan sonra aşırı sağ gruplardan&#160;birine katıldı ve gerici bir hükümet darbesi girişimine&#160;karışmakla da suçlandı. FIiç önemli değil. Sogno, çocukluk hayallerimin kahramanıdır hâlâ. Kurtuluş, değişik&#160;görüşlerden insanların ortak eylemiydi.</p>
<p>Bugün İtalya’da kurtuluş savaşının trajik bir bölünme devri olduğunu ve artık ulusal bir uzlaşmaya gereksinim duyduğumuzu söyleyenler var. O korkunç yılların anılarının bastırılması gerekiyormuş. Ne var ki, bastırma&#160;nevroza yol açar. Uzlaşma, iyi niyetle kendi savaşımlarım&#160;veren herkese anlayış ve saygı göstermek anlamına geliyorsa, bağışlamak, unutmak anlamına gelmez. Eich-mann'ın bile görevine içtenlikle inandığını kabul edebilirim, ama “Tamam; gel de aynı şeyleri bir daha yap,” diyemem. Biz olanları hatırlatmak ve ağırbaşlılıkla, “onlar’ın&#160;aynı şeyleri bir daha yapmaması gerektiğini söylemek&#160;için buradayız.</p>
<p>Peki ama, “onlar” kimdi?</p>
<p>Hâlâ İkinci Dünya Savaşı’ndan önce Avrupa’ya egemen olan totaliter hükümetleri düşünüyorsak, şunu rahatlıkla söyleyebiliriz: Değişik tarihsel koşullarda, aynı biçimde ortaya çıkmaları zordur. Mussolini'nin faşizmi&#160;karizmatik başkan kavramına, korporatizme, “Ebedi&#160;Roma İmparatorluğu” ütopyasına, yeni topraklar fethetmeye yönelik emperyalist iradeye, aşırı milliyetçiliğe,&#160;tüm bir ulusun kara gömlekli birliklere dönüştürülmesi&#160;idealine, parlamenter demokrasinin reddine, Yahudi karşıtlığına dayalı idiyse, faşist İtalyan Sosyal Hareketi (Mo-vimento Sociale Italiano) partisinden doğan Ulusal Birlik (Alleanza Nazionale) partisinin elbette sağcı bir parti&#160;olduğunu rahatlıkla kabul ederim, ama bu partinin eski&#160;faşizmle pek bir ilgisi yoktur. Aynı nedenlerden ötürü,&#160;Rusya da dahil olmak üzere Avrupa’nın çeşitli yerlerinde&#160;etkinlik gösteren Nazi çizgisindeki hareketlerden kaygı&#160;duysam da, Nazizmin özgün biçimiyle, ulusal bir hareket olarak yeniden doğacağını sanmıyorum.</p>
<p>Bununla birlikte, siyasal rejimler devrilebiliyor, ideolojiler eleştirilip reddedilebiliyorsa, bir rejimin ve o rejimin ideolojisinin ardında her zaman belirli bir düşünme ve hissetme tarzı, birtakım kültürel alışkanlıklar, anlaşılmaz içgüdüler ve tam anlamıyla bilinemeyen itkiler vardır. Öyleyse, acaba Avrupa’da (dünyanın başka yerlerini&#160;bir yana bırakırsak) dolaşan başka bir hayalet mi var?</p>
<p>lonesco, bir keresinde, “Yalnızca sözcükler önemlidir, gerisi gevezeliktir,” demişti. Dilsel alışkanlıklar, çoğu zaman dile getirilmemiş duyguların önemli belirtileridir.</p>
<p>Öyleyse, neden yalnızca Direniş’in değil, bir bütün olarak İkinci Dünya Savaşı’mn faşizme karşı bir mücadele olarak tanımlandığını soralım kendimize. Hemingway’&#160;in Çanlar Kimin İçin Çalıyor unu bir kez daha okursanız,&#160;Robert Jordan’ın İspanyol falanjistlerini düşünürken bile,&#160;düşmanlarını faşistlerle özdeşleştirdiğini görürsünüz.</p>
<p>Sözü Franklin Delano Roosevelt’e bırakalım: “Amerikan halkının ve müttefiklerinin zaferi, faşizme ve faşizmin temsil ettiği despotluk çıkmazına karşı bir zafer olacaktır.”</p>
<p>McCarthy’nin iktidarda olduğu yıllarda, İspanyol İç Savaşı’na katılan Amerikalılara &quot;vakitsiz anti-faşistler”&#160;deniyordu; bu sözün anlamı şuydu: 1940’lı yıllarda&#160;Hitler’e karşı savaşmak her iyi Amerikalının ahlaki göreviydi, buna karşılık çok daha erken bir dönemde, 1930’&#160;larda Franco’ya karşı savaşmak kuşkuluydu. Neden&#160;Amerikalı radikaller içtikleri keyif verici maddeyi onaylamayan polisi göstermek üzere “Fascist pig’ (Faşist domuz) gibi bir sözü kullanıyorlardı? Neden “Domuz Ca-ugolard”, “Domuz Falanjist”, “Domuz Ustaşa”, “Domuz&#160;Quisling”, “Domuz Ante Paveliç” demiyorlardı?</p>
<p>Hitler’in Meirı Kampf (Kavgam) adlı kitabı, eksiksiz bir siyasal program bildirisidir. Naziliğin bir ırkçılık ve&#160;Ari ırk kuramı, net bir yoz sanat (erıtartete Kunst) anlayışı, bir iktidar istenci ve üstinsan (Übermensch) felsefesi vardı. Nazilik, kesin olarak Hıristiyanlık karşıtı ve ye-ni-pagandı, tıpkı Stalin’in Diamat’ının (Sovyet Marks-çılığının resmî şekli) açıkça maddeci ve ateist olduğu&#160;gibi. Totaliterlikten, bireyin her eylemini devlete ve&#160;devletin ideolojisine tabi kılan bir rejim anlaşılıyorsa, o&#160;zaman Nazizm de, Stalincilik de gerçekten totaliter rejimlerdi.</p>
<p>İtalyan faşizmi elbette bir diktatörlüktü, ama tam anlamıyla totaliter değildi; ılımlı oluşundan değil, ideolojisinin felsefi zayıflığı yüzünden. Genel olarak sanıldığının aksine, İtalyan faşizminin kendine özgü bir felsefesi yoktu. Treccani Ansiklopedisi'ndeki Mussolini imzalı&#160;faşizm maddesi, Giovanni Gentile tarafından yazılmış ya&#160;da temel olarak onun görüşlerine dayanılarak kaleme&#160;alınmıştı; ama Mussolini bu yazıda yansıtılan Hegel’in&#160;son dönemine özgü “mutlak ve etik devlet” anlayışını&#160;hiçbir zaman tam olarak gerçekleştirememiştir. Mus-solini’nin bir felsefesi yoktu; yalnızca belagati vardı. Başlangıçta ödün vermez bir ateistken, sonradan Kilise’yle&#160;kondordato imzalamış ve faşist flamaları kutsayan piskoposlarla iyi ilişkiler içinde olmuştur. Bir söylentiye&#160;göre, ruhban sınıfına karşı olduğu ilk yıllarında, Tanrı’dan&#160;kendisini hemen oracıkta çarpmasını, bu yolla varlığını&#160;kanıtlamasını istemiştir. Belli ki Tanrı bu çağrıyı duymamıştır. Sonraki yıllarda Mussolini söylevlerinde Tann’nın&#160;adını sürekli olarak anıyor, “Tanrı’nın Gönderdiği Adam”&#160;olarak anılmaktan da rahatsızlık duymuyordu. İtalyan&#160;faşizminin bir Avrupa ülkesinde iktidara gelen ilk sağcı&#160;diktatörlük olduğu ve daha sonraki benzer tüm hareketlerin Mussolini’nin rejiminde ortak bir arketip buldukları söylenebilir. Askerî bir liturji, bir folklor, hatta bir giyim tarzı (yurtdışında Armani, Benetton veya Versace’&#160;den daha büyük başarı kazanmış bir giyim tarzı) yaratan&#160;ilk rejim İtalyan faşizmi olmuştur. Öteki faşist hareketler, ancak 1930’lu yıllarda, Mosley ile İngiltere’de, Le-tonya, Estonya, Litvanya, Polonya, Macaristan, Romanya, Bulgaristan, Yunanistan, Yugoslavya, İspanya, Portekiz, Norveç, hatta Güney Amerika’da ortaya çıkmıştır;&#160;Almanya’ dan söz etmeye herhalde gerek yok. Avrupa’nın&#160;liberal liderlerini, bu yeni rejimin ilginç toplumsal reformlar gerçekleştirdiğine ve komünizm tehlikesine karşı ılımlı devrimci bir seçenek oluşturduğuna ikna eden&#160;İtalyan faşizmi olmuştur.</p>
<p>Bununla birlikte, faşizm sözcüğünün neden değişik totaliter hareketleri gösteren bir kapsamlayış,<a id="footnote6"></a><sup><a href="#bookmark5">6</a></sup><sup></sup> &quot;bir pars pro toto<sup>1</sup> adlandırma haline geldiğini açıklamak için, tarihsel öncelik yeterli bir gerekçe gibi gelmiyor bana. Faşizmin, deyim yerindeyse “tözsel olarak” daha sonraki totaliter hareketlerin tüm öğelerini içerdiğini söylemek&#160;de doğru olmaz. Aksine, faşizmin herhangi bir tözü olmadığı gibi, tek bir özü de yoktu. Faşizm fuzzy<a id="footnote7"></a><sup><a href="#bookmark6">7</a></sup><sup> <a id="footnote8"></a><a href="#bookmark7">8</a></sup> bir totalitarizmdi; tekparçadan oluşmuş bir ideoloji değildi,&#160;daha çok farklı siyasal ve felsefi görüşlerden oluşmuş bir&#160;kolaj, bir çelişkiler yumağıydı. Bir totaliter hareket düşünebilir misiniz ki, monarşi ile devrimi, kraliyet ordusu ile&#160;Mussolini’nin özel milisini, Kilise’ye verilen ayrıcalıklar&#160;ile şiddeti yücelten bir devlet eğitimini, mutlak denetim&#160;ile serbest piyasayı bir araya getirsin? Faşist Parti, devrimci bir yeni düzen getirdiği iddiasıyla doğmuştu; ama&#160;partiden bir karşı devrim bekleyen en tutucu toprak sahiplerince finanse edildi. Başlangıçta, faşizm cumhuriyetçiydi ve yirmi yıl boyunca kraliyet ailesine olan bağlılığını dile getirerek varlığını sürdürdü; “duce&quot; egemenliğini kralla kol kola girerek, hatta ona “imparator” payesini sunarak korudu. Ama kral 1943’te Mussolini’yi azledince, parti iki ay sonra Almanların desteğiyle ve bu kez&#160;“sosyal” cumhuriyet sloganıyla ortaya çıktı; eski devrimci&#160;söylem, neredeyse Jakoben imalarla zenginleştirilmiş&#160;olarak yeniden devreye sokuldu.</p>
<p>Nazilerin tek bir mimarisi ve tek bir sanatı vardı. Nazilerin mimarı Albert Speer idiyse, Mies van der&#160;Rohe’ye yer yoktu. Aynı şekilde, Stalin rejiminde de, La-marck haklı idiyse, Danvin’e yer yoktu. Hiç kuşkusuz,&#160;İtalya’da da faşist mimarlar vardı; ancak, onlar Colosse-um taklidi yapıların yanı sıra esinini Gropius’un modern&#160;rasyonalizminden alan yeni binalar da yapmışlardır.</p>
<p>Faşistlerin bir Jdanov’u olmamıştır. İtalya’da iki önemli sanat ödülü vardı: Roberto Farinacci gibi kültürsüz ve fanatik bir faşistin denetimindeki, propagandacı&#160;sanatı teşvik eden (&quot;Duce’nin Radyo Konuşmasını Dinlerken” ya da “Faşizmin Yarattığı Zihinsel Durumlar” gibi&#160;adları olan tabloları anımsıyorum) Cremona Ödülü ile&#160;Giuseppe Bottai gibi kültürlü ve yeterince hoşgörülü bir&#160;faşistin himayesindeki Bergamo Ödülü. Bu ikinci ödül,&#160;sanat için sanat kavramını ve avangard sanatın yeni denemelerini teşvik ediyordu; oysa yalnızca gösterişli&#160;Kitsch’e izin verilen Almanya’da avangard sanat, üstü örtülü komünizm propagandasının ve yozlaşmışlığın ürünü olarak görülüp yasaklanmıştı.</p>
<p>Millî şair D'Annunzio’ydu. Almanya’da ya da Rusya’da kurşuna dizilebilecek kadar züppe bu şair, milliyetçiliği ve kahramanlık kültü dolayısıyla (Fransız dekadan sanatının şiiri üzerindeki güçlü etkileri de eklemek gerekir) rejimin şairliğine atanmıştı.</p>
<p>Gelecekçiliğe gelince; onun da tıpkı dışavurumculuk, kübizm, gerçeküstücülük gibi yoz sanatın bir örneği olarak görülmesi beklenirdi. Oysa ilk İtalyan gelecekçile-ri milliyetçiydi; estetik nedenlerle, İtalya’nın Birinci&#160;Dünya Savaşı’na katılmasını desteklediler, hızı, şiddeti,&#160;tehlikeyi yücelttiler. Yücelttikleri bu “değerler” bir açıdan faşist gençlik kültüyle bağdaşır görünüyordu. Faşizm, Roma împaratorluğu’yla özdeşleşip eski kırsal gelenekleri yeniden keşfettiğinde, bir otomobilin “Samoth-râki Nikesi”nden daha güzel olduğunu ilan eden ve ay&#160;ışığını bile öldürmek isteyen Marinetti, ay ışığına büyük&#160;saygı besleyen İtalyan Akademisi’ne üye seçildi.</p>
<p>Geleceğin birçok partizanı ve geleceğin Komünist Partili birçok entelektüeli, yeni faşist kültürün beşiği olması gereken faşist üniversite öğrenci birliği GUF (Grup-pi Universitari Fascisti: Faşist Üniversiteli Gruplar) tarafından eğitildi. Bu birliğe bağlı öğrenci dernekleri, yeni&#160;fikirlerin gerçek bir ideolojik denetime tabi olmaksızın&#160;serbestçe dolaştığı entelektüel bir pota haline geldi: Partililerin hoşgörüsü yüzünden değil, pek azının bu fikirleri denetleyecek entelektüel donanıma sahip olması yüzünden.</p>
<p>O yirmi yıl boyunca, İtalyan Hermetik akımının şiirleri rejimin abartılı üslubuna bir tepki olmuş; akımın şairlerinin fildişi kulelerinden yazınsal protestolarını geliştirmelerine izin verilmiştir. Hermetik şairlerin duyuşu,&#160;faşistlerin iyimserlik ve kahramanlık kültüyle taban tabana zıttı. Rejim, toplumsal açıdan algılanması olanaksız&#160;olsa da bu aleni muhalefete göz yumuyor, çünkü Hermetik akımın anlaşılması güç diline pek aldırmıyordu.</p>
<p>Bütün bunlar İtalyan faşizminin hoşgörülü olduğu anlamına gelmez. Gramsci, ölene kadar hapiste kalmıştır; Giacomo Matteotti ve Rosselli Kardeşler gibi muhalefet liderleri suikastlara kurban gitmişler; özgür basın&#160;susturulmuş, sendikalar dağıtılmış, siyasal muhalifler&#160;ücra adalara sürülmüşlerdir. Yasama erki kâğıt üstünde&#160;kalmış; hem yargıyı hem kitle iletişim araçlarını denetleyen yürütme gücü doğrudan yeni yasalar çıkarmıştır. Bu&#160;yasalar arasında, ırkın saflığının korunmasını öngörenleri&#160;de vardır (İtalya’nın Yahudi katliamını resmen destekleyişi).</p>
<p>Burada betimlediğim çelişkili manzara, hoşgörüden değil, siyasal ve ideolojik bir kargaşadan kaynaklanıyordu; ama “düzenli bir kargaşa’’ydı bu, belirli bir yapısı vardı. Faşizm, felsefi açıdan oturmamış bir hareketti, ama&#160;duygusal olarak bazı arketiplere sıkı sıkıya bağlıydı.</p>
<p>Savımdaki ikinci ana noktaya gelmiş oluyoruz. Tek bir Nazizm vardı. Franco’nun aşırı Katolik falanjizmini Nazizm olarak nitelendiremeyiz; çünkü Nazizm, özü itibarıyla pagan, çoktanrılı ve Hıristiyanlık karşıtıdır, aksi takdirde Nazizm değildir. Bunun tersine, faşizm oyunu&#160;çok değişik tarzlarda sahnelenebilir ve oyunun adı değişmez. “Faşizm” kavramında, Wittgenstein’ın oyun kavramına benzer bir yön vardır. Bir oyun bir yarışma niteliği&#160;taşıyabilir ya da taşımayabilir, bir ya da daha fazla kişiyi&#160;ilgilendirebilir, özel bir beceri gerektirebilir ya da gerek-tirmeyebilir, ortaya para koyarak ya da koymaksızın oynanabilir. Oyunlar, yalnızca belirli bir “aile benzerliği”&#160;gösteren birbirinden farklı etkinliklerdir.</p>
<table border="1" style="min-width:300px;text-align:center;">
<tr><td>
<p>1</p></td><td>
<p>2</p></td><td>
<p>3</p></td><td>
<p>4</p></td></tr>
<tr><td>
<p>abc</p></td><td>
<p>bcd</p></td><td>
<p>ede</p></td><td>
<p>def</p></td></tr>
</table>
<p>Bir dizi siyasal grup olduğunu varsayalım; birinci grup abc, ikinci grup bcd, üçüncü grup ede, dördüncü&#160;grup ise def özellikleriyle tanımlansın. Birinci grup ile&#160;ikinci grup, ortak iki öğeleri olması nedeniyle birbirine&#160;benzer. Aynı nedenle, üçüncü grup İkinciye, dördüncü&#160;grup ise üçüncüye benzer. Üçüncü grubun birinci gruba&#160;da benzediğine dikkat ediniz (c öğesi ortaktır). En ilginç&#160;özellik dördüncü grupta görülür; dördüncü grup, üçüncü ve ikinci gruplara benzemekle birlikte, birinci grupla&#160;hiçbir ortak öğeye sahip değildir. Bununla birlikte, birinci grupla dördüncü grup arasında giderek azalan benzerliklerin kesintisiz bir dizi oluşturması dolayısıyla, bir&#160;tür yanılsamalı geçişlilikle, sanki dördüncü grup ile birinci grup arasında da bir aile benzerliği varmış gibi görünür.</p>
<p>“Faşizm” terimi her şeye uyarlanabilir hale gelmiştir, çünkü bir veya daha fazla özelliği ortadan kaldırılsa bile&#160;faşist bir rejim faşist olarak tanınabilir. Faşizmden emperyalizmi çıkarın, karşınızda Franco’yıı veya Salazar’ı&#160;bulursunuz; sömürgeciliği çıkarın, Balkan faşizmiyle&#160;karşı karşıya kalırsınız. İtalyan faşizmine radikal bir kapitalizm karşıtlığını ekleyin (aslında Mussolini de kapitalizm hayranı olmamıştır hiçbir zaman), Ezra Pound çıkar&#160;karşınıza. (Resmî faşizme tamamıyla yabancı öğeler&#160;olan) Kelt mitolojisi kültüyle Kutsal Kâse mistisizmini&#160;ekleyin, faşist guruların en saygı görenlerinden Julius&#160;Evola’yı görürsünüz.</p>
<p>Bu anlam karışıklığına karşın, “kök-faşizm” ya da &quot;ebedi faşizm” diye adlandıracağım olgunun bir dizi tipik özelliğini ortaya koymanın olanaklı olduğunu düşünüyorum. Bu özellikler bir sistem oluşturmaz; çoğu bir-biriyle çelişir ve başka despotluk ya da fanatizm biçimlerinde de görülür. Ancak herhangi birinin varlığı, bir&#160;faşizm gölgesinin oluşması için yeterlidir.</p>
<p>1. Kök-faşizmin ilk özelliği, gelenek kültüdür. Gelenekçilik, faşizmden çok daha eskidir. Fransız Devrimi’n-den sonraki karşı devrimci Katolik düşüncenin tipik bir&#160;özelliği olmakla birlikte, klasik Yunan rasyonalizmine bir&#160;tepki olarak Helenistik dönemin sonlarında doğmuştur.</p>
<p>Akdeniz havzasında değişik dinlere mensup halklar (bu dinlerin hepsi Roma panteonuna hoşgörüyle kabul&#160;edilmiştir), insanlık tarihinin başlarında alınmış bir vahyi&#160;düşlemeye başlamışlardı. Uzun bir süre, çoktan unutulmuş dillerin örtüsü ardında yatan bu vahyin Mısır hiyerogliflerinde, Keklerin rünik yazılarında, henüz bilinmeyen Asya dinlerinin kutsal metinlerinde saklı kaldığı varsayılıyordu.</p>
<p>Bu yeni kültürün senkretist olması gerekiyordu. Sözlüklerdeki tanımının gösterdiği gibi “senkretizm” yalnızca “değişik inanç ve uygulama biçimlerinin bileşimi” değildir. Böyle bir bileşimin çelişkileri hoş görmesi de gereklidir. Özgün mesajların hepsi bir bilgelik tohumu içerir ve farklı ya da bağdaşmaz şeyler söylüyor gibi görünmeleri,&#160;hepsinin alegorik olarak bir ilksel hakikate gönderme&#160;yapmasındandır.</p>
<p>Dolayısıyla, bilgelikte ilerleme olanaksızdır. Hakikat bir kez açıklanmış olup bu açıklama sonsuza dek geçer-lidir; bizim tek yapabileceğimiz şey, bu anlaşılması güç&#160;mesajı yorumlamayı sürdürmektir. Önde gelen gelenekçi düşünürleri bulmak için faşist hareketlerin programlarına bir bakmak yeter. Nazi bilgisi, gelenekçi, senkretist,&#160;okült öğelerden besleniyordu. Yeni İtalyan sağının en&#160;önemli kuramsal kaynağı Julius Evola’da, Kutsal Kâse ile&#160;Sion Bilgelerinin Protokolleri, simya ile Kutsal Roma ve&#160;Germen İmparatorluğu iç içe geçer. İtalyan sağının, açık&#160;fikirliliğini göstermek için, son zamanlarda programına&#160;De Maistre, Guenon ve Gramsci’nin eserlerini de katması, senkretizminin açık bir kanıtıdır.</p>
<p>Amerikan kitapçılarının “New Age” (Yeni Çağ) başlıklı raflarına bir göz atarsanız, bildiğim kadarıyla faşist olmayan Aziz Augustinus’u bile bulabilirsiniz. Ama Aziz&#160;Augustinus’la Stonehenge’i birleştirmek, işte bu, kök-faşizmin belirtisidir.</p>
<p>2. Gelenekçilik, modemizmin reddi anlamına gelir.&#160;Hem faşistler, hem Naziler teknolojiye tapıyordu; oysa&#160;gelenekçi düşünürler, geleneksel ruhsal değerlerin yadsınması olarak gördükleri teknolojiyi genellikle reddederler. Ne var ki, Nazizm sanayideki başarılarından gurur duymuş olsa da, modernizme düzdüğü övgü &quot;kan ve&#160;toprak” [Blut und Boden) üzerine kurulu bir ideolojinin&#160;yalnızca yüzeysel bir yönüydü. Modern dünyanın reddi,&#160;kapitalist yaşam tarzının eleştirisiyle kamufle edilmişti;&#160;ama asıl reddettiği 1789 ruhuydu (ve elbette 1776&#160;Ruhu). Aydınlanma, Akıl Çağı, modern çürümüşlüğün&#160;başlangıcı olarak görülüyordu. Bu anlamda kök-faşizm,&#160;“irrasyonalizm” olarak tanımlanabilir.</p>
<p>3. &#160;&#160;&#160;İrrasyonalizm, eylem için eylem kültüne de dayalıdır. Eylem kendi başına güzeldir, öyleyse hiçbir biçimde&#160;önceden üzerinde düşünülmeksizin gerçekleştirilmelidir. Düşünme, bir tür kısırlaşmadır. Bu yüzden, eleştirel&#160;tavırlarla özdeşleştiği sürece, kültür kuşkulu bir olgudur.&#160;Goebbels’e atfedilen “ne zaman kültürden söz edildiğini&#160;duysam, tabancamı çekerim” sözünden, “domuz entelektüeller”, “yumurta kafalılar”, “radikal züppeler”, “Üniversiteler komünist yuvasıdır” gibi sık sık kullanılan ifadelere varıncaya kadar, entelektüel dünyaya karşı güvensizlik, her zaman kök-faşizmin bir belirtisi olmuştur.&#160;Resmî faşist entelektüeller, modern kültürü ve liberal&#160;aydınları geleneksel değerleri terk etmekle suçlamayı bir&#160;görev bilmişlerdir.</p>
<p>4. &#160;&#160;&#160;Hiçbir senkretizm biçimi, eleştiriyi kabul etmez.&#160;Eleştirel anlayış, ayrımlar yapar ve ayrım yapmak mo-dernizmin bir göstergesidir. Modern kültürde bilim camiası, görüş ayrılığını bilgilerimizi geliştirmenin bir yolu&#160;olarak görür. Kök-faşizme göre görüş ayrılığı ihanettir.</p>
<p>5. &#160;&#160;&#160;Ayrıca, görüş ayrılığı, çeşitliliğin de bir göstergesidir. Kök-faşizm ise, farklılığın yarattığı doğal korkuyu&#160;kullanıp abartarak görüş birliği arar. Faşist ya da başlangıç aşamasındaki faşist bir hareketin ilk çağrısı, uyumsuzlara karşıdır. Dolayısıyla, kök-faşizm tanımı gereği&#160;ırkçıdır.</p>
<p>6. &#160;&#160;&#160;Kök-faşizm, bireysel ya da toplumsal düş kırıklığından doğar. Bu yüzden, tarihsel faşizmin en tipik özelliklerinden biri, ekonomik bir bunalım ya da siyasal bir&#160;aşağılanmadan rahatsızlık duyan ve toplumun alt kesimlerinin baskısından korkan düş kırıklığı içindeki &quot;orta sınıflara&quot; çağrıda bulunmasıdır. Eski “proleterler”in küçük&#160;burjuvalaştığı (ve lümpenlerin siyaset sahnesinden çekildiği) günümüzde, faşizm yandaşlarını bu yeni çoğunlukta bulacaktır.</p>
<p>7. &#160;&#160;&#160;Kök-faşizm, toplumsal bir kimlikten yoksun insanlara biricik ayrıcalıklarının herkesin paylaştığı ayrıcalık olduğunu -aynı ülkede doğmuş olmak- söyler.&#160;“Milliyetçilik”in kökeni budur. Ayrıca, bir ulusa kimlik&#160;verebilecek tek bir grup vardır: düşmanlar. Bu nedenle,&#160;kök-faşizm ideolojisinde, olasılıkla uluslararası nitelikli&#160;bir komplo saplantısı vardır. Faşizmin yandaşları, kendilerini kuşatılmış hissetmelidir. Komployu açığa çıkarmanın en kolay yolu da, yabana düşmanlığı'na başvurmaktır. Ama, komplonun köklerinden biri de içeride olmalıdır; çoğu zaman Yahudiler, aynı anda hem içeride hem&#160;dışarıda olmak gibi bir avantaja sahip oldukları için, en&#160;iyi hedefi oluştururlar. ABD ’de komplo saplantısının son&#160;örneği, Pat Robertson’un The New World Order (Yeni&#160;Dünya Düzeni) adlı kitabıdır.</p>
<p>8. &#160;&#160;&#160;Faşizm yandaşları kendilerini, düşmanların gösterişle sergilenen zenginliğinden ve gücünden aşağılanmış&#160;hissetmelidirler. Çocukluğumda bana İngilizlerin “günde&#160;beş öğün yemek yiyen halk” olduğu öğretilmişti; daha&#160;yoksul ama ölçülü İtalyanlardan daha sık yemek yerlermiş. Yahudiler zengindir ve gizli bir dayanışma ağı sayesinde yardımlaşırlar. Gelgelelim, yandaşlar, düşmanları&#160;yenebileceklerinden de emin olmalıdırlar. Böylece, retorik ayarın sürekli değiştirilmesiyle, düşmanlar hem çok&#160;güçlü, hem de çok zayıf gösterilir. Faşist rejimler, yapıları&#160;gereği, düşmanın gücünü nesnel olarak değerlendirmekten âciz oldukları için, savaşları kaybetmeye mahkûmdurlar.</p>
<p>9. &#160;&#160;&#160;Kök-faşizme göre yaşamak için mücadele edilmez, “mücadele etmek için” yaşanır. Barışseverlik düşmanla işbirliği demektir, barışseverlik kötüdür, çünkü&#160;yaşam sürekli bir savaştır. Gene de bu tutum, bir mahşer&#160;kompleksini de beraberinde getirir; düşmanlan yenilgiye&#160;uğratmak zorunlu ve olanaklı olduğuna göre, faşist hareketin dünyanın egemenliğini eline geçireceği nihai bir&#160;savaş kaçınılmazdır. Böyle bir nihai çözüm, ardından bir&#160;barış döneminin, sürekli savaş ilkesiyle çelişen bir Altın&#160;Çağ’ın gelmesi demektir. Hiçbir faşist lider bu çelişkiyi&#160;çözmeyi başaramamıştır.</p>
<p>10. &#160;&#160;&#160;Seçkincilik her gerici ideolojinin tipik yönlerinden biridir, çünkü temel olarak aristokratik bir tutumdur. Tarih boyunca, bütün aristokratik ve militarist seç-kincilikler zayıfların hor görülmesi anlamına gelmiştir.&#160;Kök-faşizm, “halkçı bir seçkincilik’’i savunmazlık edemez. Her yurttaş dünyanın en iyi halklarından birine&#160;mensuptur, parti üyeleri en iyi yurttaşlardır, her yurttaş&#160;partinin üyesi olabilir (ya da olmalıdır). Oysa, avam sınıfı olmadan, soylu sınıfı da olamaz. İktidarı demokratik&#160;yoldan değil, zorla ele geçirdiğini çok iyi bilen lider, gücünün kitlelerin zayıflığından kaynaklandığını da bilir:&#160;O kadar zayıftır ki kitleler, bir “egemen’e gereksinme&#160;duyarlar. Grup, (askerî modele göre) hiyerarşik olarak&#160;örgütlenmiş olduğundan, her alt yönetici kendi altındakilere tepeden bakar, onlardan her biri de kendi altındakileri hor görür. Bu da kitlesel seçkincilik duygusunu&#160;güçlendirir.</p>
<p>11. &#160;&#160;&#160;Böyle bir bakış açısından, herkes kahraman olmak üzere eğitilir. Her mitolojide, “kahraman” sıradışı bir&#160;varlıktır; oysa kök-faşizm ideolojisinde kahramanlık olağandır. Bu kahramanlık kültü, ölüm kültüyle yakından&#160;bağlantılıdır; falanjistlere özgü sloganın “Viva la muer-te!” (Yaşasın Ölüm!) olması bir rastlantı değildir. Normal&#160;insanlara ölümün tatsız bir şey olmakla birlikte, ağırbaşlılıkla karşılanması gerektiği söylenir; inançlılara ise ölümün doğaüstü bir mutluluğa ulaşmanın acılı bir yolu&#160;olduğu belirtilir. Buna karşılık, kök-faşist kahraman, kahramanca bir yaşamın en güzel ödülü olduğu söylenen&#160;ölümü arzular. Kök-faşist kahraman, ölmek için sabırsızlanır. Şunu da belirtelim ki, bu sabırsızlığıyla daha çok&#160;başkalarının ölümüne yol açar.</p>
<p>12. &#160;&#160;&#160;Sürekli savaş da, kahramanlık da oynanması zor&#160;oyunlar olduğundan, kök-faşist irade gücünü cinsel konulara aktarır. Kadınları küçük görmek ve bekârlık yemininden eşcinselliğe sıradışı cinsel alışkanlıkları mahkûm etmek demek olan machismo’nun kökeni budur.&#160;Cinsellik de oynanması zor oyunlardan biri olduğu için,&#160;kök-faşist kahraman fallusun ikamesi silahlarla oynar;&#160;onun savaş oyunları sürekli bir penis hasedinden kaynaklanır.</p>
<p>13. &#160;&#160;&#160;Kök-faşizm, nitel bir halkçılığa dayanır. Demokrasilerde yurttaşlar bireysel haklara sahip olmakla birlikte, bir bütün olarak ancak nicel bir siyasal etkileri vardır&#160;[çoğunluğun kararına uyulur). Kök-faşizme göre bireylerin birer birey olarak hakları yoktur; “halk” bir nitelik&#160;olarak, “ortak irade’’yi ifade eden tekparça bir varlık olarak algılanır. Sayısı ne olursa olsun hiçbir çoğunluk ortak&#160;bir iradeye sahip olamayacağından, lider onların sözcüsü&#160;gibi davranır. Yurttaşlar, temsil güçlerini yitirdiklerinden,&#160;eylemde bulunmazlar; onlardan yalnızca halk rolünü&#160;oynamaları istenir. Dolayısıyla, halk teatral bir kurgudur.&#160;Nitel halkçılığa iyi bir örnek vermek için, artık Roma’daki&#160;Venedik Meydanı’na ya da Nümberg Stadyumu’na ihtiyacımız yok. Gelecekte bizi nitel bir televizyon ya da internet halkçılığı bekliyor; bu halkçılıkta, seçilmiş bir yurttaşlar grubunun duygusal tepkisi “halkın sesi” olarak sunulup kabul edilebilecektir. Nitel halkçılığı dolayısıyla,&#160;kök-faşizm &quot;çürümüş&quot; parlamenter yönetimlere karşı olmak zorundadır. Mussolini’nin İtalyan parlamentosunda&#160;söylediği ilk sözlerden biri şu olmuştur: “Bu ruhsuz ve&#160;renksiz yeri, askerî birliklerim için bir ordugâha dönüştürebilirdim.” Aslına bakılırsa, Mussolini askerleri için&#160;hemen daha iyi bir yer bulmuş; ama kısa bir süre sonra&#160;parlamentoyu feshetmiştir. Ne zaman bir siyasetçi, artık&#160;“halkın sesi’ni temsil etmediği gerekçesiyle, parlamentonun meşruluğuna kuşku düşürürse, kök-faşizmin kokusunu duyabiliriz.</p>
<p>14. Kök-faşizm, “Neıvspeak” (yeni-dil) dilini konuşur.&#160;1984 romanında kullanmak üzere Orvvell’in icat ettiği&#160;yeni-dil, İngiliz sosyalizmi anlamına gelen Ingsoc’un&#160;resmî dilidir. Bununla birlikte, kök-faşizme özgü öğeler&#160;değişik diktatörlük biçimlerinin hepsinde ortaktır. Tüm&#160;Nazi ya da faşist okul kitaplarında, karmaşık ve eleştirel&#160;akıl yürütmenin araçlarını sınırlandırmak üzere, son derece kısıtlı bir sözcük dağarcığı ve ilkel bir sözdizimi temel alınıyordu. Ama, masum bir talk-show biçimini aldığında bile yeni-dilin başka biçimlerini teşhis etmeye&#160;hazırlıklı olmamız gerekir.</p>
<p>Kök-faşizmin olası arketiplerini gösterdikten sonra, izninizle son gözlemlerimi dile getireyim. 27 Temmuz&#160;1943 sabahı, radyodan verilen haberlere dayanarak, bana&#160;faşizmin çöktüğünü ve Mussolini’nin tutuklandığını&#160;söylediler. Annem gazete almam için beni dışarı gönderdi. En yakın gazete bayiine gittim ve gazetelerin çıktığını, ama adlarının değişmiş olduğunu gördüm. Üstelik,&#160;başlıklara bir göz atınca, her gazetenin farklı şeyler yazdığını fark ettim. Rastgele birini aldım, ilk sayfaya basılmış, beş ya da altı siyasi partinin imza attığı -Hıristiyan&#160;Demokrat Partisi, Komünist Parti, Sosyalist Parti, Eylem&#160;Partisi, Liberal Parti- bir duyuruyu okumaya koyuldum.&#160;O ana kadar, her ülkede tek bir parti olduğuna, İtalya’da&#160;da yalnızca Faşist Parti’nin bulunduğuna inanmıştım.&#160;Oysa şimdi, ülkemde aynı anda birkaç partinin birden&#160;var olabildiğini keşfediyordum. Dahası var: Akıllı bir çocuk olduğumdan, bu kadar partinin bir gecede ortaya&#160;çıkamayacağını; uzun bir süredir yeraltı örgütleri olarak&#160;faaliyet göstermiş olduklarını anladım.</p>
<p>Baş sayfadaki duyuru, diktatörlüğün sona erişini ve özgürlüğümüze -konuşma özgürlüğü, basın özgürlüğü,&#160;siyasal örgütlenme özgürlüğü- yeniden kavuşmamızı&#160;kutluyordu. Düşünün bir, “özgürlük”, “diktatörlük” sözcüklerini hayatımda ilk kez okuyordum. Bu sözcükler&#160;sayesinde özgür bir Batılı olarak yeniden doğmuştum.</p>
<p>Bu sözcüklerin anlamının bir kez daha unutulmaması için uyanık olmalıyız. Kökfaşizm, bazen sivil giysilere bürünmüş olarak, hâlâ çevremizde dolanıyor. Birisi dünya sahnesine çıkıp, “Auschwitz’i yeniden açmak,&#160;Kara Gömleklileri yine İtalyan meydanlarında yürütmek&#160;istiyorum,” dese, ne kadar kolay olurdu bizim için. Ne&#160;yazık ki, yaşam bu kadar basit değil. Kök-faşizm, en masum kılıklarla geri gelebilir. Görevimiz, onun maskesini&#160;düşürüp, tek tek her yeni belirtisine işaret etmektir - her&#160;gün ve dünyanın her yerinde. Sözü gene Franklin&#160;Roosevelt’e bırakıyorum:</p>
<p>Şunu iddia etmek cüretini gösteriyorum: Amerikan demokrasisi yaşayan bir güç olarak ilerlemesini sürdürmez, yurttaşlarının refahını artırmak için gece&#160;gündüz çalışmazsa, faşizmin ülkemizdeki gücü artacaktır. (4 Kasım 1938)</p>
<p>Özgürlük ve kurtuluş, asla sonu gelmeyecek bir görevdir. Sloganımız şu olsun: “Unutmayın.”</p>
<p>izninizle sözlerimi Franco Fortini’nin bir şiiriyle bitireyim:</p>
<p>Sutla spalletta del ponte Le teste degli impiccati&#160;Nell'acqua dellaforıte&#160;La bava degli impiccati</p>
<p>Sul lastrico del mercato Le unghie dei fucilati&#160;Sull'erba secca delprato</p>
<p>I &#160;&#160;&#160;denti dei fucilati</p>
<p>Mordere l'aria mor der e i sassi La rıostra came rıon e piü d’uomini&#160;Mordere l'aria mordere i sassi</p>
<p>II &#160;&#160;&#160;nostro cuore rıon e piü d'uomini.</p>
<p>Ma noi s'e letto negli occhi dei morti E sulla terrafaremo libert...</p>
<p>Ma l'hanno stretta i pugni dei morti La giustizia che si fara.</p>
<p>[Köprünün korkuluğunda Asılmışların başlan&#160;Akıp giden sularda&#160;Asılmışların salyası.</p>
<p>Pazarın parke taşında Kurşuna dizilmişlerin tırnakları&#160;Çayırdaki kuru otlarda&#160;Kurşuna dizilmişlerin dişleri.</p>
<p>Havayı, taşları ısırırız İnsan eti değil artık etimiz&#160;Havayı, taşları ısırırız&#160;İnsan yüreği değil artık yüreğimiz.</p>
<p>Ölülerin gözlerinden okuduk Özgürlüğü getireceğiz yeryüzüne&#160;Ölülerin sımsıkı avuçlarında&#160;Yatıyor kuracağımız adalet.]</p>
<p><a id="bookmark0"><sup><a href="#footnote1">1</a></sup></a></p>
<p> Cari von Clausevvitz (1780-1831): Düşmanın bütün topraklarını, mülklerini ve uyruklarını saldırı hedefi sayan toptan savaş kavramının yaratıcısı PrusyalI general. Ölümünden sonra on cilt halinde yayımlanan eserinin Vom Krie-ge (Savaş Üzerine) başlıklı ilk üç cildi, çağdaş strateji kavramlarını derinden&#160;etkilemiştir. (Ç.N.)</p>
<p><a id="bookmark1"><sup><a href="#footnote2">2</a></sup></a></p>
<p> Arno Penzias, Come vivere in un mondo High-Tech (Bir Yüksek Teknoloji Çağında Yaşamanın Yolları), Milano, Bompiani, 1989, s. 107, 108.</p>
<p><a id="bookmark2"><sup><a href="#footnote3">3</a></sup></a></p>
<p> Italo Calvino’nun Ağaca Tüneyen Baron romanının kahramanı. (Ç.N.)</p>
<p><a id="bookmark3"><sup><a href="#footnote4">4</a></sup></a></p>
<p> Pietro Badoglio (1871-1956): Mussolini döneminde (1922-1943) mareşalliğe kadar yükselen İtalyan komutan ve devlet adamı. Badoglio 1940 yılında İtalya’nın İkinci Dünya Savaşı’na girme hazırlıkları konusunda Mussolini’yle&#160;anlaşmazlığa düşerek görevinden istifa etmiş; 1943 yılında Mussolini’nin devrilmesinden sonra hükümetin başına geçmiş ve aynı yıl 3 Eylül’de Müttefiklerle&#160;bir ateşkes antlaşması imzalayıp İtalya’nın İkinci Dünya Savaşı’ndan çekilmesini&#160;sağlamıştır. (Ç.N.)</p>
<p><a id="bookmark4"><sup><a href="#footnote5">5</a></sup></a></p>
<p> ilk üçü Fransızca, dördüncüsü ise Almanca olan bu sözlerin anlamları sırasıyla şöyledir: “gizli örgüt”; &quot;Fransa'da İkinci Dünya Savaşı sırasında Almanlara karşı silahlı direnme örgütü”; “gizli ordu”; “kızıl bando”. (Ç.N.)</p>
<p><a id="bookmark5"><sup><a href="#footnote6">6</a></sup></a></p>
<p> Kapsamlayış (sineddoche): Bir sözcüğü, kapsamını genişleterek ya da daraltarak, bütün-parça, cins-tür, tekil-çoğul ilişkisi içinde bulunduğu bir başka&#160;sözcük yerine kullanma (TDK Dilbilim ve Dilbilgisi Terimleri Sözlüğü). (Ç.N.)</p>
<p><a id="bookmark6"><sup><a href="#footnote7">7</a></sup></a></p>
<p> &#160;&#160;&#160;(Lat.) Çok şeyi az şeyle anlatma. (Ç.N.)</p>
<p><a id="bookmark7"><sup><a href="#footnote8">8</a></sup></a></p>
<p> &#160;&#160;&#160;Anlamca belirsiz, kesin sınırlardan yoksun bütünleri göstermek için günümüzde mantıkta kullanılan bu terim &quot;anlamca belirsiz”, “netlikten uzak”,&#160;“kesinlikten uzak”, “flu” şeklinde çevrilebilir.</p>
</body>
</html>