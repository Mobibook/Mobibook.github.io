<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title>
</head>
<body><h3>ÖTEKİ SAHNEYE GİRDİĞİNDE</h3>
<p>Sayın Carlo Maria Martini,</p>
<p>Mektubunuz beni zor bir durumdan kurtarıp daha zor bir duruma sokuyor. Şimdiye kadar tartışmayı açan&#160;ben oldum (kendi kararımla değil); ilk olarak konuşan&#160;kişi kaçınılmaz olarak karşısındakinin yanıt vermesini&#160;bekleyerek sorar sorusunu. İçinde bulunduğum zorluk&#160;buradan kaynaklanıyordu, kendimi bir sorgulayıcı gibi&#160;hissetmemden. Uç sorumu da yanıtlamaya karar vermeniz, alçakgönüllülük göstererek sorularımı yanıtlamanız&#160;beni çok mutlu etti; böylece bir efsaneyi de -Cizvitlerin&#160;bir soruya hep bir başka soruyla karşılık verdikleri- yıkmış oldunuz.</p>
<p>Ama şimdi sorunuzu yanıtlarken zorlanıyorum; çünkü yanıtım, laik bir eğitim almış olsaydım anlamlı&#160;olacaktı, oysa ben yirmi iki yaşıma kadar (kopma anını&#160;göstermek üzere belirtiyorum) son derece güçlü bir Katolik eğitimden geçtim. Laik bakış açısı benim açımdan&#160;edilgen olarak özümsenen bir miras değil, son derece acı&#160;verici, uzun ve yavaş bir dönüşümün ürünü oldu; hâlâ&#160;bazı ahlaksal kanaatlarımın yetişme yıllarımı belirleyen&#160;dinsel eğitimin izini taşıyıp taşımadığından emin olamam. İlerlemiş bir yaşımda, laik bir eğitimden geçmiş&#160;profesörleri de kabul eden, olsa olsa onlardan dinsel-akademik törenler sırasında biçimsel bir saygı göstermelerini isteyen yabancı bir Katolik üniversitede bazı meslektaşlarımın İsa Mesih’in Gerçek Varlığına inanmaksı-zın kutsal ayinlere katıldığını gördüm, sözünü ettiğim&#160;inançsızlık dolayısıyla günah bile çıkarmamışlardı. Yıllar&#160;sonra, ürpererek, kutsal şeylere saygısızlığın dehşetini de&#160;yaşadım.</p>
<p>Gene de, “laik dinselliğini''in hangi temellere dayandığını söyleyebileceğime inanıyorum; çünkü kesin kanım odur ki, belirli ve yazgımızı çizen bir tanrıya inan-maksızın da, dinsellik biçimleri, dolayısıyla Kutsallık, Sınır, sorgulama ve bekleyiş, bizi aşan bir şeyle komün-yon vardır. Ama mektubunuzdan anlıyorum ki bunu siz&#160;de biliyorsunuz. Sizin sorduğunuz, bu etik biçimlerinde&#160;bağlayıcı, sürükleyici ve vazgeçilmez şeyin ne olduğu.</p>
<p>Sorunuzu uzak bir alandan gözlemlerle yanıtlamak isterim. Bende bazı etik sorunların netlik kazanması,&#160;bazı anlam sorunları üzerinde düşünmemle oldu; zor bir&#160;dille konuştuğumuzu söyleyenler çıkarsa kaygılanmayın,&#160;tanımı gereği öngörülebilir olan kitle iletişim araçlarının&#160;getirdiği “aydınlanma” böyle kimseleri fazlaca kolay düşünmeye teşvik etmiş olabilir. Zorlu düşünmeyi öğrensinler, çünkü ne gizem basittir ne de kanıt.</p>
<p>Benim sorunum, “anlamsal tümeller’in, bir başka deyişle her dilin dile getirebileceği, tüm insanlık soyunun paylaştığı temel kavramların var olup olmadığıydı.&#160;Hemen yanıtlanabilecek bir sorun değildir bu; çünkü,&#160;bazı kültürlerin bize bariz görünen kavramları bilmediklerini biliyoruz: Sözgelimi, belirli özelliklere sahip töz&#160;kavramını (“elma kırmızıdır” dediğimizde olduğu gibi]&#160;ya da özdeşlik kavramını (a = a). Ancak, sonunda şu kanıya vardım: Tüm kültürlerde ortak kavramlar kesinlikle&#160;vardır ve bu kavramların hepsi uzamdaki bedenimizin&#160;konumuna gönderme yapmaktadır.</p>
<p>Bizler dik duran hayvanlarız, bu yüzden uzun süre baş aşağı durmamız yorucudur, dolayısıyla ortak bir&#160;yukarı-aşağı kavramımız vardır ve yukarıyı aşağıdan&#160;daha önemli görme eğilimi taşırız. Aynı şekilde, sağ-sol,&#160;durma veya yürüme, ayakta durma veya uzanma, sürünme veya sıçrama, uyanıklık ve uyku kavramlarımız vardır. Kollarımız ve bacaklarımız olduğundan, hepimiz&#160;sert bir maddeye çarpmanın, yumuşak veya sıvı bir maddeye girmenin, parçalamanın, parmaklarla bir yere vurarak ritmik sesler çıkarmanın, ezmenin, tekme atmanın,&#160;belki dans etmenin de, ne demek olduğunu biliriz. Liste&#160;daha da uzatılabilir ve görmeyi, işitmeyi, yemeyi veya&#160;içmeyi, yutmayı ve vücuttan atmayı da içerir. Hiç kuşku&#160;yok ki, her insan algılamanın, anımsamanın, arzu, korku,&#160;üzüntü veya rahatlama, zevk veya acı duymanın ve bu&#160;duyguları dile getiren sesler çıkarmanın ne olduğu konusunda belirli görüşlere sahiptir. Bu yüzden (şimdiden&#160;hak alanına girmiş oluyoruz) kısıtlamaya ilişkin tümel&#160;kavramlar vardır: Herhangi bir kimsenin konuşmamızı,&#160;görmemizi, dinlememizi, uyumamızı, yutmamızı veya&#160;vücuttan atmamızı, istediğimiz yere gitmemizi engellemesini istemeyiz; herhangi bir kimsenin bizi bağlamasından veya bizi ayrı durmaya zorlamasından, bizi dövmesinden, yaralamasından veya öldürmesinden, bizi&#160;düşünme yetimizi azaltacak veya yok edecek fiziksel&#160;veya ruhsal işkencelere tabi tutmasından acı çekeriz.</p>
<p>Dikkat ederseniz, şu ana kadar, henüz cinsel ilişkinin, konuşma zevkinin, çocuk sevgisinin, sevilen kimsenin yitirilmesinden duyulan acının ne olduğunu bilmeyen yalnızca hayvansal ve yalnız bir Âdem’e yer verdim; ama bu aşamada bile, en azından bizim için (o erkek veya&#160;o kadın için olmasa bile) bu anlam-bilim artık bir etiğin&#160;temeli haline gelmiştir: Her şeyden önce başkalarının&#160;bedensellik haklarına saygı duymak zorundayız, bu haklar arasında konuşma ve düşünme hakkı da vardır. Benzerlerimiz bu &quot;beden hakları”na saygı göstermiş olsalar,&#160;Büyük Herodes’in Beytlehem’de iki yaşından küçük bütün bebekleri katlettirmesi, Hıristiyanların yırtıcı hayvanlara atılması, Aziz Bartolomeus Kıyımı, heretiklerin&#160;yakılması, imha kampları, sansür, maden ocaklarında çalıştırılan çocuklar, Bosna’daki tecavüzler olmazdı.</p>
<p>Ama, sahneye koyduğum bu şaşkın, yırtıcı ve hayvansı adam (ya da kadın], içgüdüsel olarak hemen bir tümel kavramlar dağarcığı oluştursa bile, nasıl olur da&#160;yalnızca bazı şeyleri yapmak istediğini ve kendisine başka şeylerin yapılmasını istemediğini anlamakla kalmayıp,&#160;kendisine yapılmasını istemediği şeyleri başkalarına da&#160;yapmaması gerektiğini anlar? Anlar, çünkü, neyse ki,&#160;Aden'de yaşayanların sayısı kısa sürede artar. Etik boyut,&#160;öteki sahneye girdiğinde başlar. Her yasa, ister bir ahlak&#160;yasası ister bir hukuk yasası söz konusu olsun, onu dayatan Öteki ile ilişkiler de dahil olmak üzere her zaman&#160;kişiler arası ilişkileri düzenler.</p>
<p>Siz de erdemli laik kişide ötekinin içimizde olduğu kanısının var olduğundan söz ediyorsunuz. Ama, söz konusu olan, belirsiz bir duygusal eğilim değildir, daha çok&#160;bir “temel” koşuldur. İnsan bilimleri arasında en laik&#160;olanlarının da bize öğrettiği gibi, bizi tanımlayıp biçimlendiren ötekidir, onun bakışıdır. Nasıl yemek yemeden&#160;veya uyumadan yaşayamıyorsak, ötekinin bakışı ve yanıtı olmaksızın kim olduğumuzu anlamamız da mümkün&#160;değildir. Hatta, öldüren, tecavüz eden, çalan, başkalarının haklarını ihlal eden kişi bile, bunları olağandışı anlarda yapar, ama yaşamının kalanında benzerlerinden onay,&#160;sevgi, saygı, övgü dilenir. Hatta, aşağıladığı kişilerden&#160;korktuklarını ve boyun eğdiklerini duymak ister. Bu insanlar arası ilişki olmadığında, ormana bırakılan yeni&#160;doğmuş bebek insan haline gelmez (ya da Tarzan gibi&#160;her ne pahasına olursa olsun bir maymunun yüzünde&#160;ötekini arar); herkesin ödün vermeksizin bize asla bakmamaya ve yokmuşuz gibi davranmaya karar verdikleri&#160;bir cemaatte yaşasak ya ölür ya da çıldırırdık.</p>
<p>Öyleyse nasıl oluyor da geçmişte veya günümüzde katliamı, yamyamlığı, ötekinin bedeninin aşağılanmasını&#160;onaylayan kültürler var olabiliyor? Bu sorunun basit bir&#160;yanıtı var: Bu kültürler “öteki” kavramını kabile cemaati&#160;(veya etnik köken) ile sınırlandırıyor ve “barbarlar”ı insanlık dışı varlıklar olarak görüyorlar da ondan; ama haçlılar da “kâfirler’i büyük bir sevgiyle sevilecek yakınları&#160;gibi görmüyorlardı. Ötekilerin rolünün tanınması, onlarda kendimiz açısından vazgeçilmez saydığımız gereksinmelere saygı duyma zorunluluğu, binlerce yıllık bir gelişmenin ürünüdür. Hıristiyanlığın sevgi buyruğu bile, ancak çağ belirli bir olgunluğa ulaştığında dile getirilmiş ve&#160;güçlükle kabul edilmiştir.</p>
<p>Ama siz şunu soruyorsunuz: Ötekinin önemine ilişkin bu bilinç, bana etik bir davranış için mutlak bir temel, değişmez bir temel sağlamaya yeterli midir? Size, &quot;Mutlak temeller olarak tanımladığınız şeyler, günah işlediklerini bile bile birçok inançlının günah işlemesine engel olmamaktadır” şeklinde bir yanıt vermem yeterli olur&#160;ve tartışma bu yanıtla kapanırdı; kötülüğün ayartıcılığı,&#160;iyiliği temel ve vahye dayalı bir gerçek olarak alanlar için&#160;de geçerlidir. Ama beni bir hayli düşündüren iki olay anlatmak istiyorum size.</p>
<p>İlki, kendisini Katolik, ama “nevi şahsına münhasır” bir Katolik olarak tanımlayan bir yazarla ilgili; aktaracaklarımı bana özel bir konuşmada söylemiş olduğu için&#160;adını vermeyeceğim, gammazlık gibi bir huyum yoktur.&#160;XXIII. Johannes’in papa olduğu dönemdi ve yaşlı dostum, papanın erdemlerini coşkuyla överek, belirgin bir&#160;paradoksal niyetle şöyle dedi: “Papa Johannes tanrıtanımaz olmalı. Olsa olsa Tanrı’ya inanmayan bir kimse,&#160;hemcinslerini bu kadar sevebilir!” Tüm paradokslar gibi&#160;bu da bir hakikat nüvesi içeriyordu; tanrıtanımaz nitelemesini bir yana bırakırsak (tanrıtanımaz benim anlayamadığım bir insan tipidir; Kantçı bakış açısıyla, insanın&#160;Tanrı’ya inanmadığını, Tanrı’nın varlığının kanıtlanama-yacağım öne sürüp, sonra da katı bir tutumla Tanrı’nın&#160;olmadığına inanmasının nasıl mümkün olabileceğini&#160;kavrayamıyorum), şu nokta bana açık görünüyor: Asla&#160;aşkınlık deneyimi yaşamamış veya bu duyguyu yitirmiş&#160;bir kişi, kendi yaşamına ve ölümüne bir anlam verebilir;&#160;yalnızca başkalarına duyduğu sevgiyle, kendisi yok olduktan sonra da bir başkasına yaşanabilir bir yaşam bırakma girişimiyle teselli bulduğunu hissedebilir. Elbette,&#160;inançlı olmayıp ölümüne bir anlam vermeyi dert edin-meyenler var; ama inandığını söyleyip, ölmemek için&#160;canlı bir çocuğu boğazlamaya hazır kimseler de var. Bir&#160;etiğin gücü azizlerin davranışıyla ölçülür, “tanrıları mideleri olan” cahillerin davranışıyla değil.</p>
<p>İkinci olaya geçiyorum. On altı yaşında genç bir Katolik’tim, &quot;komünist” (bu terimin korkunç 1950’li yıllarda içerdiği anlamla komünist) olarak bilinen, tanıdık&#160;bir büyüğümle bir sözlü tartışmaya girdim. Beni kızdırdığı için, ona şu net soruyu sormuştum: “İnançsız birisi&#160;olarak, anlamsız olacak ölümünüze nasıl anlam verebiliyorsunuz?” Sorumu şöyle yanıtladı: “Ölmeden önce, cenaze törenimin kilise dışında yapılmasını isteyerek. Bu&#160;yolla, artık var olmadığımda, başkalarına bir örnek bırakmış olacağım.” Sanırım siz de, yaşamın sürekliliğine olan&#160;derin inanca, bu yanıta ruh veren mutlak görev duygusuna hayranlık duyacaksınız. Birçok inançsızı, arkadaşlarını ele vermemek için işkence altında ölmeye, birçoklarını da vebalıları iyileştirmek için vebaya yakalanmayı&#160;göze almaya iten görev duygusudur bu. Kimi zaman bir&#160;filozofu felsefe yapmaya, bir yazarı yazmaya iten yegâne&#160;şeydir: Bir biçimde inandığımız ya da bize güzel görünen&#160;bir şeye daha sonraki kuşakların da inanmasını veya onların da o şeyi güzel bulmalarını sağlamak için bir şişe&#160;içinde bir mesaj bırakmak.</p>
<p>Bu duygu, vahyedilmiş ahlaka, ruhun ölümsüzlüğüne, ödüllere ve cezalara inananlarınki kadar kesin ve ödün vermez, onlarınki kadar sağlam temelli bir etiği&#160;haklı çıkaracak kadar güçlü müdür gerçekten de? Laik&#160;bir etiğin ilkelerini doğal bir olguya (ve bu niteliğiyle sizin için de tanrısal bir tasarımın sonucuna) dayandırmaya çalıştım; o doğal olgu bedenselliğimizdir ve bir ruhumuz (veya ruh işlevi gören herhangi bir şeyimiz) olduğunu yalnızca ve yalnızca ötekinin varlığı sayesinde içgüdüsel olarak bildiğimiz fikridir. Buradan &quot;laik etik”&#160;olarak tanımladığım şeyin sonuçta inançlının da yadsımadığı doğal bir etik olduğu sonucu çıkıyor. Gerekli bir&#160;olgunluğa ve kendine yeterliğe ulaşan doğal içgüdü yeterli güvenceler veren bir temel değil midir? Hiç kuşkusuz, erdem için yeterli bir itici güç olmadığını düşünebiliriz; “çünkü” diyebilir inanmayan kişi, “gizlice yaptığım&#160;kötülüğü hiç kimse bilmeyecektir.” Ama dikkat ediniz,&#160;inanmayan kişi kendisini kimsenin yukarıdan izlemediğini düşünür, dolayısıyla (tam bu nedenden ötürü) bağışlayabilecek Biri’nin olmadığını da bilir. Kötülük yapmış olduğunu biliyorsa, yalnızlığı sınırsız, ölümü ise&#160;umutsuz olacaktır. Daha çok, inançlı kimseden de daha&#160;çok, kamusal itiraf yoluyla arınmaya çalışacak, başkalarından bağışlanmasını dileyecektir. Bunu bilir, hem de&#160;çok iyi bilir, dolayısıyla başkalarını önceden bağışlamak&#160;zorunda kalacağım da bilir. Aksi takdirde, pişmanlığın&#160;inanmayan kimselerce de hissedilen bir duygu olması&#160;nasıl açıklanabilirdi?</p>
<p>Aşkın bir Taıırı’ya inananlar ile bireyüstü herhangi bir ilkeye inanmayan kişi arasında katı bir karşıtlık kurulmasını istemem. Spinoza’nm büyük kitabının adının&#160;Etik olduğunu ve Spinoza’nın kitabına kendisinin nedeni&#160;olarak Tanrı tanımıyla başladığını anımsatmak isterim.&#160;Çok iyi bildiğimiz üzere, Spinoza’nın bu tanrısı ne aşkındır ne de bireysel; gene de, bir gün hepimizi yeniden&#160;içine alacak büyük ve biricik bir töz görüşü, bir hoşgörü&#160;ve iyilik görüşünden kaynaklanabilir, çünkü biricik töz&#160;ün dengesi ve uyumu hepimizi ilgilendirmektedir. İlgilendirmektedir, çünkü bir biçimde bu töz’ün, binlerce yıl&#160;boyunca bizim de yaptıklarımız sayesinde zenginleştirilmemiş veya çarpıtılmamış olmasının imkânsız olduğunu&#160;düşünürüz. Bu yüzden, şunu söyleme cüretini göstereceğim (metafizik bir varsayım değil bu, bizi hiç bırakmayan umuda çekingen bir boyun eğiş): Bu bakış açısından&#160;da ölümden sonra yaşam sorunu yeniden öne sürülebilecektir. Günümüzde elektronik dünyası bize, yinelene-mez özelliklerini yitirmeksizin bir fiziksel ortamdan ötekine aktarılan bazı mesaj dizilerinin var olabileceğini&#160;söylemektedir; hatta göründüğü kadarıyla bu mesajlar,&#160;bir ortamı terk edip henüz öteki ortama aktarılmamışken, salt madde dışı algoritma olarak bile var olabilmektedir. Belki de ölüm, bir içsel patlama olmaktan çok, yaşayarak geliştirdiğimiz (bazılarının &quot;ruh” adını verdiği),&#160;kişisel anılar ve pişmanlıklardan, dolayısıyla çaresiz acı&#160;çekiş veya görevini yapmanın getirdiği huzur duygusundan da oluşan yazılımla, evrenin çevrintileriyle sevgi arasında, bir yerlerdeki, bir dışsal patlama ve kalıptır.</p>
<p>Ama siz, İsa örneği ve onun sözü olmaksızın, her laik etiğin, kaçınılmaz ikna gücüne sahip temel bir haklılıktan yoksun olacağını söylüyorsunuz. Peki ama, laik&#160;kimsenin, bağışlayan İsa örneğinden yararlanma hakkı&#160;neden olmasın? Tartışma ve saygı gösterdiğiniz görüş ayrılığı adına, Carlo Maria Martini, bir an içinTanrı’nın var&#160;olmadığı varsayımını kabul etmeye çalışın: İnsanın yersiz bir rastlantıdan kaynaklanan bir hata sonucu dünyaya&#160;gelmekle, ölümlülük durumuyla karşı karşıya bırakılmakla kalmayıp, bunun bilincinde olmaya yazgılı olduğunu, bu yüzden de tüm hayvanlar arasında en kusurlusu olduğunu (bu varsayımdaki Leopardi tonunu da hoşgörüyle karşılayarak) kabul edin bir an için. Bu insan,&#160;ölümü bekleme cesaretini bulmak için, zorunlu olarak&#160;dinsel hayvan haline gelecek ve kendisine bir açıklama,&#160;bir model, örnek bir imge sunabilecek anlatılar kurmayı&#160;isteyecektir. Ve tüm zamanlara ilişkin bir kavrayışa ulaşıp hayal edebildiği birçok imge -bazıları parlak, bazıları&#160;korkunç, bazıları dokunaklı bir avutuculuğa sahip imgeler- arasında, belirli bir anda İsa modelini, evrensel sevgiyi, düşmanları bağışlamayı, başkalarının yaşamını kurtarmak için kendi yaşamını feda etmeyi kavrayacak dinsel, ahlaksal ve şiirsel güce sahip olacaktır. Uzak galaksilerden gelen bir gezgin olsam ve bu modeli temel alabilmiş bir türle karşılaşsam, böyle bir tanrıdoğumsal [teogo-nico] enerjiye büyük bir hayranlık duyar ve birçok korkunç şeyler yapmış bu âciz ve zavallı türün, yalnızca&#160;tüm bunların hakikat olduğunu arzulayabilmesi ve öyle&#160;olduğuna inanabilmesi nedeniyle günahtan arınmış olduğu yargısına varırdım.</p>
<p>Şimdi bu varsayımı bir yana, başkalarına bırakıp, şunu kabul edin: İsa yalnızca büyük bir öykünün öznesi olsaydı&#160;bile, bu öykünün, yalnızca bilmediğini bilen iki ayaklı&#160;“çaylaklar”ca hayal edilebilmiş ve istenmiş olması, gerçek&#160;bir Tanrı’nın oğlunun gerçekten ete kemiğe bürünmesi&#160;kadar mucizevi (mucizevi-gizemli) bir şey olurdu. Bu doğal ve dünyasal gizem, inanmayan kimselerin yüreğini tedirgin edip yumuşatmaktan geri kalmayacaktır.</p>
<p>Bu yüzden, kanım odur ki, doğal bir etik (ona hayat veren derin dinsellikle saygı gösterilen bir etik) temel&#160;noktalarda, aşkınlık inancı üzerine kurulmuş bir etiğin&#160;ilkeleriyle bağdaşabilir; sözünü ettiğimiz aşkınlık inancı,&#160;doğal ilkelerin bir kurtuluş programı temelinde yüreğimize işlenmiş olduğunu görmezlikten gelemez. Eğer çakışmayan bazı noktalar kalıyorsa (elbette kalacaktır),&#160;farklı dinler arasındaki buluşmada da aynı şey olur. Ve&#160;inanç çatışmalarında, üstün gelmesi gereken iki tutum&#160;vardır: sevgi ile sağduyu.</p>
<p> </p>
<h3>GÖÇLER, HOŞGÖRÜ VE HOŞGÖRÜLEMEZLİK</h3><h4>1. İki binli yıllara özgü göçler</h4>
<p>2000 yılına yaklaşıyoruz. Matematik ile kronolojinin bizi düşünmeye teşvik ettiği soru üzerinde, yani yeni&#160;binyıllık dönemin 31 Aralık 1999 günü saat 24:00’ ten&#160;sonra mı, yoksa 31 Aralık 2000 günü saat 24:00’ten sonra mı başladığı üzerinde durmayacağım. Simgesel alanda&#160;gerek matematik gerek kronoloji öznel bilimlerdir; 2000&#160;elbette büyülü bir rakam olup, 2000 yılının olağanüstülüklerinden söz eden geçen yüzyılın birçok romanından&#160;sonra bu büyüye kapılmamak güçtür.</p>
<p>Öte yandan, biliyoruz ki, kronolojik açıdan da, bilgisayarlarda, 1 Ocak 2001 değil 1 Ocak 2000 yılı büyük bir sorun yaratacaktır. Biz insanların duyguları somutluktan uzak ve hatalı olabilir, ama bilgisayarlar hata yaptıklarında bile hata yapmamış oluyorlar: 1 Ocak2000’de&#160;hataya düşüyorlarsa, haklılar.</p>
<p>2000 yılı kimin için büyülü bir yıl? Belli ki, Hıristiyan dünyası için, çünkü İsa’nın doğumunun üzerinden iki bin yıl geçtiğini gösteriyor (gerçi şu da var: İsa’nın&#160;miladi takvimin başlangıcı kabul edilen 0 yılında doğmadığını biliyoruz). “Batı dünyası için,” diyemeyiz, çünkü&#160;Hıristiyan dünyası Doğu uygarlıklarını da kapsamaktadır; buna karşılık, miladi sistemi Commorı Era (miladi&#160;dönem) açısından gören, ama uygulamada yılları bir başka biçimde numaralandıran İsrail “Batılı&quot; dediğimiz dünyanın bir parçasıdır.</p>
<p>Öte yandan, XVII. yüzyılda Protestan Isaac de la Peyrere, Çin kronolojilerinin İbrani kronolojilerinden&#160;daha eski olduğunu ortaya koymuş ve ilk günahın yalnızca Adem’den gelen insanlar için geçerli olup, çok&#160;daha önce doğmuş olan öteki ırklar için geçerli olmadığı&#160;varsayımını öne sürmüştü. Doğal olarak, Peyrere heretik&#160;ilan edilmişti, ama teolojik bakış açısına göre ister haklı&#160;olsun ister olmasın, günümüzde hiç kimsenin artık kuşku duymadığı bir gerçeğe tepki gösteriyordu: Farklı uygarlıkların kullandığı farklı tarihlendirmeler, farklı tanrı-doğumları ve tarihyazımlarını yansıtmaktadır ve Hıristiyan tarihlendirmesi birçok tarihlendirmeden yalnızca&#160;biridir (miladi tarihlendirme yönteminin sanıldığı kadar&#160;eski olmadığını anımsatmak isterim; yüksek Ortaçağ’da&#160;bile yıllar İsa’nın doğumundan başlayarak değil, dünyanın varsayımsal yaratılış tarihinden başlayarak sayılıyordu), Avrupa modelinin öteki modeller üzerindeki etkisi nedeniyle, kanımca 2000 yılı Singapur’da veya Pekin’de&#160;de kutlanacaktır. Olasılıkla herkes 2000 yılının gelişini&#160;kutlayacaktır, ama yeryüzü halklarının çoğunluğu için&#160;bu, içten bir inanış olmaktan çok, ticari bir hareket olacaktır. Çin’de 0 yılından önce gelişmiş bir uygarlık varken (üstelik biliyoruz ki, bu yıldan önce Akdeniz havzasında başka uygarlıklar da gelişme göstermişti, ama Platon ile Aristoteles’in yaşadığı yılları “İsa’dan Önce” nitelemesiyle göstermek gibi bir uzlaşımı izliyoruz), 2000&#160;yılının kutlanmasının anlamı nedir? Bu kutlamanın anlamı, Hıristiyan modelinin demeyeceğim (çünkü 2000 yılını ateistler de kutlayacaktır) ama her durumda Avrupa&#160;modelinin utkusudur; Kristof Kolomb’un Amerika’yı&#160;“keşfetmesinden” sonra (ama Amerikalı Kızılderililer, o&#160;yıllarda Avrupalıları keşfedenlerin kendileri olduklarını&#160;söylemektedirler) bu model aynı zamanda Amerikan&#160;modeli haline gelmiştir.</p>
<p>2000 yılını kutladığımızda, kutladığımız, Müslü-manlar için, Avustralya yerlileri için, Çinliler için hangi yıl olacaktır? Elbette, böyle bir konuyla ilgilenmemeyi&#160;seçebiliriz. 2000 yılı bizimdir, Avrupa merkezli bir tarihtir, bu bizi ilgilendiren bir konudur. Ama Avrupa merkezli modelin Amerikan uygarlığını da egemenliği altına&#160;almış görünmesi bir yana (üstelik, bu modelle özdeşleşmeyen Afrikalılar, Doğulular, yerli Kızılderililer de Amerikalıdır), biz Avrupalılar kendimizi Avrupa merkezli&#160;modelle özdeşleştirmek hakkına sahip miyiz?</p>
<p>Birkaç yıl önce, Paris’te dünyanın her ülkesinden sanatçıları ve bilim adamlarını bir araya getiren Academie Üniverselle des Cultures (Evrensel Kültürler Akademisi) kurulurken, bir tüzük (charte) hazırlandı. Akademinin bilimsel ve ahlaksal görevlerini de tanımlamayı&#160;amaçlayan bu tüzüğün ilk bildirimlerinden biri, gelecek&#160;binyılda Avrupa’da büyük bir “kültürler karışımı”na tanık olunacağıydı.</p>
<p>Olayların seyri ani bir değişiklik göstermezse (her şey olasıdır), gelecek binyılda Avrupa’nın New York veya bazı Latin Amerika ülkeleri gibi olmasına kendimizi&#160;hazırlamak zorundayız. New York’ta “pota” [melting pot)&#160;kavramının yadsındığını görüyoruz, Portorikolulardan&#160;Çinlilere, Korelilerden PakistanlIlara farklı kültürler bir&#160;arada yaşıyorlar; bazı gruplar birbiriyle kaynaşmış durumda (İtalyanlarla İrlandalılar, Yahudilerle Polonyalılar&#160;gibi), bazıları ise kendilerini toplumun kalanından ayrı&#160;tutuyorlar (farklı mahallelerde yaşıyor, farklı diller konuşuyor ve farklı gelenekleri uyguluyorlar). Bu grupların&#160;hepsi bazı ortak yasalar ve herkesin yetersiz bir biçimde&#160;konuştuğu ortak bir dil, yani İngilizce temelinde buluşuyorlar. “Beyaz” denen nüfusun bir azınlık haline gelmeye&#160;yüz tuttuğu New York’ta, beyazların yüzde kırk ikisinin&#160;Yahudi, kalan yüzde elli sekizinin ise son derece farklı&#160;kökenlerden olduğunu anımsatmak isterim; bu yüzde&#160;elli ikilik grupta wasp’lar (beyaz, Anglosakson ve Protestan olanlar] azınlıktır (Katolik Polonyalılar, İtalyanlar,&#160;Güney Amerikalılar, Mandalılar, vb. vardır).</p>
<p>Latin Amerika’da, ülkelere göre değişiklikler gösteren farklı olaylar meydana gelmiştir; kimi zaman İspanyol sömürge halkları Kızılderililerle -kimi zaman (Brezilya'da olduğu gibi) Afrikalılarla da- karışmış, kimi&#160;zaman “Kreol” adı verilen diller ve topluluklar doğmuştur. Kana dayalı ırk kavramından yola çıksanız bile, bir&#160;MeksikalInın veya bir Perulunun Avrupa kökenli mi&#160;yoksa Amerikan-Kızılderili kökenli mi olduğunu söylemeniz çok güçtür; Jamaikalılar söz konusu olduğunda&#160;bu köken belirleme daha da güçtür.</p>
<p>Bununla birlikte, Avrupa’yı böyle bir olgu beklemektedir ve hiçbir ırkçı, hiçbir gerici bunu engelleyemeyecektir.</p>
<p>“Dışarıdan göç” (immigrazione) ile “göç” (migrazio-ne) kavramlarını birbirinden ayırmak gerektiğini düşünüyorum. Bazı bireyler (sayıları fazla da olabilir, ama geldikleri nüfusa oranla istatistiki açıdan önemsiz sayıda&#160;bireyler) bir ülkeden başka bir ülkeye göç ettiklerinde&#160;(Amerika’daki İtalyanlar veya Mandalılar gibi ya da Almanya’daki Türkler gibi), “dışarıdan göç” olgusu söz konusudur. Dışarıdan göç olguları siyasal olarak denetlenebilir, sınırlandırılabilir, teşvik edilebilir, bir plan çerçevesinde gerçekleştirilebilir veya benimsenebilir.</p>
<p>Göçlerde böyle bir şey olmaz. İster şiddet yoluyla ister dinginlikle gerçekleşsinler, bu göçler olur ve kimse&#160;onları denetleyemez. Bütün bir halk azar azar bir yurttan ötekine gittiğinde (anayurtta kaç kişinin kaldığı&#160;önemli değildir; önemli olan, göçmenlerin göç ettikleri&#160;yurdun kültürünü ne ölçüde köklü bir değişikliğe uğrattıklarıdır) “göç” söz konusudur. Doğu’dan Batı’ya büyük&#160;göçler olmuş, bu süreç içinde Kafkas kökenli halklar yerli halkların kültürünü ve biyolojik kalıtımını değiştirmişlerdir. Roma İmparatorluğu’nu işgal edip yeni yönetimler ve &quot;Romalı-Barbar” veya “Romalı-Germen” adı verilen yeni kültürler yaratmış “barbar” halkların göçleri olmuştur. Bir yandan Doğu’nun kıyılarından California’ya&#160;kadar, öte yandan Karayip Adaları’ndan ve Meksika’dan&#160;Cono Sur’un en uç noktasına kadar Amerika kıtasına&#160;doğru Avrupa göçü olmuştur. Kısmen siyasal olarak&#160;planlanmış olsa da, göçten söz ediyorum, çünkü Avrupa’&#160;dan gelen beyazlar yerlilerin göreneklerini ve kültürünü&#160;benimsememiş, yeni bir uygarlık kurmuşlardır; yerliler&#160;(hayatta kalanları) bu uygarlığa uyum sağlamıştır.</p>
<p>Arap kökenli halkların İber Yarımadası’na göçleri gibi fasılalı göçler de olmuştur. Planlı ve kısmi, ama&#160;önemli etkilere yol açmış göç biçimleri de olmuştur, sözgelimi Avrupalıların doğuy a ve güneye göçleri gibi (“sömürge sonrası” adı verilen uluslar buradan doğmuştur);&#160;bu göçlerle göçmenler gene yerli nüfusların kültürünü&#160;değiştirmiştir. Şimdiye kadar değişik göç türlerinin bir&#160;fenomenoloj isinin yapıldığını sanmıyorum, ama göçlerin&#160;dışarıdan göçlerden farklı olduğu açıktır. (Siyasal kararlara göre kabul edilen) göçmenler göç ettikleri ülkenin&#160;göreneklerini büyük ölçüde kabul ettiklerinde “dışarıdan&#160;göç” söz konusudur; (hiç kimsenin sınırlarda tutamadığı)&#160;göçmenler göç ettikleri ülkenin kültürünü kökten değiştirdiklerinde ise “göç” söz konusudur.</p>
<p>Günümüzde, dışarıdan göçmenlerle dolu bir XIX. yüzyıldan sonra, belirsiz olgularla karşı karşıyayız. Günümüzde -büyük bir hareketlilik atmosferinde- bazı&#160;olguların dışarıdan göç mü, yoksa göç mü olduğunu söylemek son derece güçtür. Elbette, güneyden kuzeye doğru durdurulması olanaksız bir akış vardır (Afrikalıların&#160;veya Ortadoğuluların Avrupa’ya göçü], Hintliler Afrika’yı ve Pasifik Adaları’nı bir uçtan ötekine kaplamış durumda, Çinliler her yerde, Japonlar kitle halinde fiziksel&#160;olarak yer değiştirmediklerinde bile sınai ve ekonomik&#160;organizasyonlarıyla varlar.</p>
<p>Tüm dünya birbiriyle kesişen yer değiştirmelerin alanı haline gelirken, dışarıdan göçü göçten ayırt etmek&#160;artık olanaklı mı? Ben olanaklı olduğunu düşünüyorum;&#160;daha önce de belirttiğim gibi, dışarıdan göçlerin siyasal&#160;olarak denetlenmesi mümkündür, göçlerin ise değildir;&#160;göçler doğal olaylar gibidir. Dışarıdan göç söz konusu olduğunda halklar, dışarıdan göç edenleri yerli halkla karışmamaları için gettolarda tutmayı umabilirler. Göç söz&#160;konusu olduğunda artık gettolar yoktur ve karışım denetlenemez.</p>
<p>Avrupa’nın hâlâ dışarıdan göç vakaları gibi yaklaşmaya çalıştığı olgular, aslında göç vakalarıdır. Üçüncü Dünya, Avrupa’nın kapılarını çalmakta ve Avrupa istemese de içeri girmektedir. Sorun (siyasetçilerin sözde&#160;inanıyormuş göründükleri gibi] Paris Üniversitesi’ne ça-dorlu kız öğrencilerin alınıp alınmayacağı veya Roma’ya&#160;kaç cami yapılması gerektiği değildir. Sorun şudur: Gelecek binyıl içinde (kâhin olmadığım için, belirli bir tarih&#160;veremem], Avrupa çok ırklı veya isterseniz, “renkli” bir&#160;kıta olacaktır. Hoşunuza gitse de olacaktır, gitmese de.</p>
<p>Bu kültürler buluşmasının (veya çatışmasının] kanlı sonuçları olabilecektir; ben bir ölçüde olacağından da&#160;eminim, bu tür sonuçların engellenmesi mümkün olmayacak ve uzun sürecektir. Bununla birlikte, ırkçılar (kuramsal olarak] nesli tükenmek üzere olan bir ırk olsa&#160;gerektir. Galyalıların, Sarmatların veya Aziz Paulus gibi&#160;Yahudilerin cives romarıi (Roma yurttaşı] olmasına ve bir Afrikalının imparatorluk tahtına çıkmasına (en sonunda olduğu gibi) tahammül edemeyen bir Romalı patricius’ var olmuş mudur? Bu patricius artık unutulmuştur ve tarih karşısında yenilgiye uğramıştır. Roma&#160;uygarlığı bir ırksal karışımlar uygarlığıydı. Irkçılar bu&#160;yüzden yıkıldığını söyleyecekler, ama bu yıkılma beş&#160;yüzyıl sürmüştür - bana öyle geliyor ki, bize de geleceğe&#160;dönük projeler oluşturma imkânı veren bir süredir bu.</p>
<p> </p>
<h4>2. Hoşgörüsüzlük</h4>
<p>Genellikle temelcilik [fondamentalismo) ile birleş-tirmecilik (integrismo) birbiriyle yakından bağlantılı kavramlar olarak ve hoşgörüsüzlüğün en bariz iki biçimi olarak görülür. Petit Robert ve Dictionnaire Historique de&#160;la Langue Frarıçaise (Fransız Dilinin Tarihsel Sözlüğü)&#160;gibi yetkin iki sözlüğe başvurduğumda, &quot;temelcilik’m tanımında doğrudan “birleştirmecilik’e bir göndermeyle&#160;karşılaşıyorum. Bu da bizi her temelciliğin birleştirmeci-lik veya her birleştirmeciliğin temelcilik olup olmadığını&#160;düşünmeye yöneltiyor.</p>
<p>Ama bu doğru olsa bile, bundan hoşgörüsüz herkesin temelci veya birleştirmeci olduğu sonucu çıkmazdı. Şimdiki durumda çeşitli temelcilik biçimleriyle karşılaşsak ve her yerde birleştirmecilik örneklerini görsek bile,&#160;hoşgörüsüzlük sorunu daha derin ve daha tehlikelidir.</p>
<p>Tarihsel açıdan “temelcilik” yorumbilgisel bir ilke olup, bir kutsal metnin yorumuyla bağlantılıdır. Modern&#160;Batı temelciliği XIX. yüzyılda ABD Protestan çevrelerinde doğmuş olup başlıca özelliği, Kutsal Kitap’ı, özellikle dönemin biliminin gerçekliğini sorguladığı kozmoloji<a id="footnote1"></a><sup><a href="#bookmark0">1</a></sup><sup></sup>&#160; kavramları açısından, harfi harfine yorumlama kararıdır. Alegorik her yorumu ve özellikle, utkulu Darvincilikte olduğu gibi, Kutsal Kitap’a olan güveni sarsmaya&#160;kalkışan her eğitim biçimini çoğu zaman hoşgörüsüzce&#160;reddetme tutumu buradan kaynaklanır.</p>
<p>Bu temelci harfi harfine yorum anlayışı eskilere uzanır; Kilise babaları arasında bile harfi harfine yorumu&#160;savunanlar ile daha incelikli bir yorumbilgisini destekleyenler (sözgelimi, Aziz Augustinus) arasında tartışmalar&#160;olmuştur. Ama modern dünyada katı temelcilik olsa olsa&#160;Protestan olabilirdi, çünkü temelci olabilmek için, hakikatin Kutsal Kitap yorumundan çıktığını kabul etmek&#160;gerekir. Oysa Katolik ortamda Kilise’nin otoritesi yorumu güvence altına alır ve bu yüzden Protestan temelci-liğinin eşdeğeri olsa olsa gelenekçilik biçimine bürünür.&#160;Müslüman ve Yahudi temelciliğinin doğasını belirlemeyi&#160;bir yana (konunun uzmanlarına) bırakıyorum.</p>
<p>Temelcilik zorunlu olarak hoşgörüsüz müdür? Yo-rumbilgisel düzlemde öyle olmakla birlikte, siyasal düzlemde ille de öyle olması gerekmez. Kendi yandaşlarının kutsal metinlerin doğru yorumuna ilişkin bir ayrıcalığa&#160;sahip olduğunu varsayan, ama bu yüzden insanları kendi&#160;inanışına yönlendirme çabasına girmeyen, buna bağlı&#160;olarak başkalarını o inançları paylaşmaya zorlamayı veya&#160;bu inançlara dayalı bir siyasal toplum gerçekleştirmek&#160;için savaşım vermeyi istemeyen bir temelci tarikat düşünülebilir.</p>
<p>Oysa “birleştirmecilik”, dinsel ilkelerin aynı zamanda siyasal yaşam modeli ve devlet yasalarının kaynağı haline gelmesini öngören dinsel ve siyasal bir konum demektir. Temelcilik ile gelenekçilik genellikle tutucu iken,&#160;ilerici ve devrimci olmak isteyen birleştirmecilikler vardır. Temelci olmayan birleştirmeci Katolik hareketler&#160;vardır; bu hareketler tamamıyla dinsel ilkelerden yola&#160;çıkan bir toplumu savunmakla birlikte, Kutsal Kitap’ın&#160;harfi harfine bir yorumunu dayatma amacı taşımamaktadırlar, hatta Teilhard de Chardin usulü bir teolojiyi kabul etmeye hazırdırlar.</p>
<p>Ayrımlar daha da incelikli olabilir. Amerika’daki po-litical correctness (siyasal doğruluk] olgusunu düşünün. Din, ırk ve cinsiyet farklılıklarının hoşgörüyle karşılanmasını ve tanınmasını sağlamak amacıyla doğan bu anlayış giderek, neredeyse şaşmaz bir alışkanlıkla günlük dile&#160;egemen olan ve harf ötesi anlamın aleyhine harfi harfine&#160;anlamı öne çıkaran bir temelcilik biçimini almaktadır;&#160;öyle ki, kör bir kimseye &quot;gözleri görmez” deme inceliğini&#160;göstermeniz bile ona karşı ayrımcılık yapmanız için yeterli olabilir, özellikle politicaüy correct (siyasal bakımdan&#160;doğru] ilkesini izlemeyenler ayrımcılıkla karşı karşıya&#160;kalabilirler.</p>
<p>Peki ya ırkçılık? Nazi ırkçılığı elbette totaliterdi, bilimsel olduğu iddiasındaydı, ama ırk kuramında temelci hiçbir şey yoktu. İtalyan Birliği’ninki (Lega italiana) gibi&#160;bilimsel olmayan bir ırkçılık sözde bilimsel ırkçılıkla&#160;aynı kültürel köklere sahip değildir (aslında herhangi bir&#160;kültürel kökü de yoktur], gene de ırkçılıktır.</p>
<p>Peki, hoşgörüsüzlük? Temelcilik, birleştirmecilik ve ırkçılık arasındaki bu farklılıklara ve benzerliklere indirgenebilir mi? Irkçı olmayan hoşgörüsüzlük biçimleri&#160;olmuştur (sözgelimi, heretiklerin kovuşturulması veya&#160;diktatörlüklerin muhaliflere karşı hoşgörüsüzlüğü]. Hoşgörüsüzlük, ele aldığım tüm olguların kökeninde yer alan&#160;çok daha derin bir şeydir.</p>
<p>Temelcilik, birleştirmecilik, sözde bilimsel ırkçılık, bir öğreti’yi varsayan kuramsal konumlardır. Hoşgörüsüzlük, her tür öğretiden önce vardır. Bu açıdan hoşgörüsüzlük biyolojik köklere sahiptir, çoğu zaman yüzeysel&#160;duygu-heyecan tepkilerine dayanır - bizden farklı olan&#160;insanlara tahammül edemeyiz: Derilerinin rengi farklı&#160;olduğu için, anlamadığımız bir dili konuştukları için,&#160;kurbağa, köpek, maymun, domuz, sarmısak yedikleri&#160;için, dövme yaptırdıkları için...</p>
<p>Farklı olana ve bilinmeyene yönelik hoşgörüsüzlük çocukta doğaldır, tıpkı çocuğun arzu ettiği her şeye sahip olma güdüsünün doğal olduğu gibi. Çocuk yavaş yavaş hoşgörü konusunda eğitilir, tıpkı başkalarının mallarına saygı gösterme konusunda, büzgen kası denetleme&#160;konusunda eğitildiği gibi. Ne yazık ki, herkes bedensel&#160;denetimi öğrenirken, hoşgörü yetişkinlerin kalıcı bir öğretim sorunu olmayı sürdürür, çünkü günlük yaşamda&#160;insan her an farklılık travmasıyla karşı karşıya kalır. Araştırmacılar çoğunlukla farklılık öğretileri üzerinde durmakta, ama her tür tanımlamaya ve eleştirel yaklaşıma&#160;karşı koyduğu için yabanıl hoşgörüsüzlüğü yeterince irdelememektedirler.</p>
<p>Bununla birlikte, yabanıl hoşgörüsüzlüğe farklılık öğretileri yol açmaz; aksine, bu öğretiler daha önceden var&#160;olan yaygın bir hoşgörüsüzlük temelinden yararlanır. Cadılar avını düşünelim. Cadıların kovuşturulması, &quot;karanlık” Ortaçağ’ın değil, modern çağın bir ürünüdür. Malleus&#160;Maleficanım, Amerika’nın keşfinden kısa bir süre önce&#160;yazılmış olup, Floransa hümanizmasıyla aynı döneme&#160;denk düşer; Jean Bodin’in La Demonomanie des sorders si&#160;Kopernik’ten sonra yazan bir Rönesans insanının kaleminden çıkmıştır. Burada amacım, modern dünyanın neden cadı avını mazur gösterecek kuramlar oluşturduğunu&#160;açıklamak değil. Yalnızca şunu anımsatmak istiyorum: Bu&#160;öğretinin kendini kabul ettirmesinin nedeni, halkta cadılara karşı bir güvensizliğin önceden var olmasıydı. Bu güvensizliği klasik Antikçağ’da (Horatius), Rotari Fermanı’n-da, Aziz Aquinolu Tommaso’nun Summa TheoLogica'smda&#160;görürüz. Cadılara yönelik bu güvensizlik günlük gerçekliğin bir parçası olarak değerlendiriliyordu, tıpkı İtalyan&#160;Ceza Yasası’nın yankesicilerin varlığını bir veri olarak değerlendirmesi gibi. Ama bu halk inanışları olmaksızın, cadılığa ilişkin bir öğretinin yaygınlık kazanması ve sistematik bir kovuşturma uygulaması mümkün olmazdı.</p>
<p>Sözde bilimsel Yahudi karşıtlığı XIX. yüzyılda doğmuş, sonunda yüzyılımızda soykırımın totaliter antropolojisi ve sınai uygulaması haline gelmiştir; ama yüzyıllardan beri, Kilise babalarının döneminden beri, Yahudi karşıtı bir polemik ve gettoların bulunduğu her yerde&#160;toplumun alt kesimlerinde yüzyıllarca süren Yahudi karşıtlığı var olmasaydı, sözünü ettiğimiz Yahudi karşıtlığı&#160;doğamazdı. Geçen yüzyılın başlarındaki Jakoben karşıtı&#160;Yahudi komplosu kuramları halktaki Yahudi karşıtlığını&#160;yaratmamış; daha çok, zaten var olan farklılara yönelik&#160;nefretten yararlanmıştır.</p>
<p>En tehlikeli hoşgörüsüzlük, herhangi bir öğreti var olmadığı için ortaya çıkan, ilkel itkilere dayalı hoşgörüsüzlüktür. Bu yüzden, rasyonel argümanlarla eleştirilmesi&#160;ve frenlenmesi olanaksızdır. Hitler’in Mein Kampf (.Kavgam) adlı kitabının kuramsal temelleri yeterince yalın bir&#160;tanıtlamalar bütünüyle çürütülebilir, ama kitabın öne&#160;sürdüğü fikirler hayatta kalmış ise ve her tür itiraza rağmen hayatta kalacak ise, bunun nedeni hiçbir eleştirinin&#160;nüfuz edemediği yabanıl hoşgörüsüzlüğe dayanmasıdır.&#160;İtalyan Birliği’nin hoşgörüsüzlüğünü Le Pen’in Front National (Ulusal Cephe) partisinin hoşgörüsüzlüğünden&#160;daha tehlikeli buluyorum. Le Pen’in ardında hâlâ ihanet&#160;içindeki ruhban sınıfı var, oysa Bossi’nin ardında yabanıl&#160;itkiler dışında hiçbir şey yok.</p>
<p>Bir hafta veya biraz daha uzun bir süre içinde İtalya’ya on iki bin Arnavut’un girdiği bu günlerde ülkede neler olduğunu görüyorsunuz. Kamusal ve resmî yaklaşım, bu Arnavutların kabul edilmesi yönünde oldu; çekilmez hale gelebilecek bu göçü durdurmak isteyenlerin büyük bir bölümü ekonomiye ve nüfusa ilişkin tezler öne sürüyor. Ama her kuram, günbegün egemenliğini&#160;kuran yılışık bir hoşgörüsüzlük karşısında yok olup gidiyor. Yabanıl hoşgörüsüzlük, gelecekteki her ırkçı öğretiye ışık tutan bir kategorik kısa devreye dayanıyor: Eğer&#160;geçen yıllarda İtalya’ya giren Arnavutlar hırsız veya fahişe olmuşsa (bu doğrudur da), öyleyse bütün Arnavutlar&#160;hırsız ve fahişedir.</p>
<p>Korkunç bir kısa devredir bu, çünkü her birimizdeki kalıcı bir ayartıyı temel alır; herhangi bir ülkenin havaalanında bavulumuzu mu çaldılar, yurda döner dönmez o&#160;ülkenin insanlarına güvenmemek gerektiğini öne süreriz.</p>
<p>Gelgelelim, en korkunç hoşgörüsüzlük, farklılığın ilk kurbanları olan yoksullannkidir. Zenginler arasında&#160;ırkçılık yoktur. Zenginler olsa olsa ırkçılık öğretilerini&#160;üretmişlerdir; oysa yoksullar ırkçılığın çok daha tehlikeli&#160;olan uygulamasını üretirler.</p>
<p>Entelektüeller yabanıl hoşgörüsüzlükle savaşamaz-lar, çünkü düşünceden yoksun katışıksız hayvanilik karşısında düşünce silahsız kalır. Ama öğretisel hoşgörüsüzlükle savaşıldığında fazla geçtir artık, çünkü hoşgörüsüzlük bir öğreti haline geldiğinde savaşmak için vakit çok geç demektir ve bu savaşı yapmak zorunda kalanlar,&#160;onun ilk kurbanları haline gelirler.</p>
<p>Gene de meydan okuma burada yatar. Etnik ve dinsel nedenler yüzünden birbirlerini vuran yetişkinlere hoşgörüyü öğretmek boşa yitirilmiş vakittir. Çok geçtir&#160;artık. Öyleyse, yabanıl hoşgörüsüzlükle daha en baştan,&#160;en küçük yaşlardan başlayan sürekli bir eğitim aracılığıyla, bu hoşgörüsüzlük bir kitapta yazıya dökülmeden,&#160;fazlaca yoğun ve katı bir davranış kabuğu haline gelmeden savaşılmalıdır.</p>
<p> </p>
<h4>3. Hoşgörülemezlik</h4>
<p>Sinir bozucu sorular vardır, örneğin daha bir konuda susmaya karar verir vermez birisinin ne olduğunu sorması gibi. Pek az kimse dışında herkesin Priebke<a id="footnote2"></a><sup><a href="#bookmark1">2</a></sup><sup></sup> olayı&#160;hakkında aynı şeyi düşündüğü bugünlerde “Sen ne düşünüyorsun?” diye soruyorlar. “Elbette, kızgın ve şaşkınım,”&#160;diye yanıtladığımda hayal kırıklığına uğruyorlar, çünkü&#160;sonuçta herkes öfke ve şaşkınlığı azaltacak bir sözcük,&#160;bir açıklama duyma umuduyla bir başkasına sorular soruyor.</p>
<p>İnsan konuşmaktan, en sol çizgideki partiden en sağ çizgideki partiye uzanan bir erdemliler zinciri içinde&#160;böylesine kolaylıkla genel bir uzlaşım sağlanmış olmasından neredeyse utanç duyuyor. Sanki sonunda Roma&#160;Askerî Mahkemesi tüm İtalyanların görüş birliğine varmasını sağlamış gibi. Hepimiz doğru taraftayız.</p>
<p>Sonuçta, yeterince bayağı Priebke olayı (pişmanlık duymayan bir katil, korkak bir mahkeme) tek bir olayı&#160;aşıp, bizi daha derinden etkilemiyor mu, bizim de masum olmadığımızı ima etmiyor mu?</p>
<p>Olanları, yürürlükteki yasalar açısından değerlendirelim. Yürürlükteki yasalarla belki de Priebke müebbet hapis cezasına çarptırılabilirdi, ama hukuk açısından&#160;Roma Askerî Mahkemesi’nin anlaşılmaz bir biçimde&#160;davrandığı bile söylenemez. Korkunç bir suçu işlediğini&#160;itiraf eden bir katil vardı; her mahkemenin yapması gerektiği gibi, hafifletici nedenler olup olmadığına bakmak&#160;gerekiyordu. Evet, güç bir dönemdi bu, Priebke kahraman değil, zavallı bir alçaktı, suçun korkunç boyutunu&#160;fark etse bile, inkâra kalkışmanın sonuçlarını ödemekten&#160;korkardı; beş kişi daha öldürdü, ama bilindiği gibi, insan&#160;kanın sarhoşluğuna kapıldığında, bir hayvan haline gelir;&#160;suçlu, doğru, ama müebbet yerine çok uzun bir ceza verelim ona, adalet yerini bulur, yapılması gereken yapılmış, acı verici bir sayfa kapatılmış olur. Askerî gerekçeleri&#160;olmaksızın yaşlı bir kadını öldüren Raskolnikov’a da aynısını yapmaz mıydık?</p>
<p>Yargıçlara yürürlükteki yasalara göre davranma görevini biz verdik, oysa şimdi ahlaksal bir gereksinmeye, bir duyguya dayanarak onlara karşı çıkıyoruz; yargıçlar&#160;ise katil değil, hukuk adamı olduklarını söylüyorlar.</p>
<p>İtirazların büyük bir kısmı yazılı yasaların yorumuyla ilgili. Savaş halinde bir ülkenin askerî yasası öyle gerektirdiği için Priebke emirlere uymak zorundaydı; hayır, ona haksız bir emre uymama olanağı veren Nazi yasaları&#160;da vardı, üstelik askerî yasalara göre yargılanmaması gerekiyordu, çünkü SS’ler gönüllü bir polis gücüydü. Ama,&#160;uluslararası anlaşmalar, misilleme hakkını tanıyorlar;&#160;evet, diye yanıt verilebilir, ama yalnızca ilan edilmiş savaş halinde; Almanya’nın İtalya’ya savaş ilan etmediği&#160;belli; şu halde, resmen savaş halinde olmadıkları bir ülkenin yasadışı işgalcileri Almanlar, çöpçü kılığına girmiş&#160;birisinin bir konvoyu havaya uçurmasından yakınamazlardı.</p>
<p>Olağanüstü olaylar karşısında insanların yürürlükteki yasaları uygulayamayacağına, yeni yasalar çıkarma sorumluluğunu üstlenmesi gerektiğine karar verene kadar bu kısırdöngü içinde kalınacaktır.</p>
<p>Biz henüz, çok önemli bir olayın, Nürnberg davasının tüm sonuçlarını gözden geçirmiş değiliz. Yasaya veya uluslararası göreneklere tam olarak uyma açısından bu&#160;dava bir zorbalık olmuştur. Bizi savaşın kurallı bir oyun&#160;olduğuna, sonunda yenilen kralın galip kuzenini kucakladığına inandırmışlardı, peki sizin yaptığınız ne? Yeni-lenleri alıp idam etmek mi? Evet efendim, diye yanıtlıyor Nürnberg’e karar verenler: Bu savaşta hoşgörülebi-lirliğin ötesine giden şeyler meydana geldiğine inanıyor&#160;ve bu yüzden kuralları değiştiriyoruz. Ama hoşgörüle-mezlik siz kazananların değerlerine göre böyle, bizim&#160;başka değerlerimiz vardı, onlara saygı göstermiyor musunuz? Hayır, biz kazandığımıza göre, sizin değerleriniz&#160;arasında da gücün yüceltilmesi olduğuna göre, gücü uyguluyor, sizi idam ediyoruz. Peki, geleceğin savaşlarında&#160;ne olacak? Bu savaşları başlatacak olanlar, yenilirlerse&#160;idam edileceklerini bilecekler; savaşa başlamadan düşünsünler bunu. Ama siz de korkunç şeyler yaptınız!&#160;Evet, ama bunu siz kaybedenler söylüyorsunuz, biz kazandık, o yüzden biz sizi idam ediyoruz. Öyleyse bunun&#160;sorumluluğunu üstlenin! Üstleniyoruz.</p>
<p>Ölüm cezasına karşıyım; Hitler’i yakalamış olsaydım bile onu Alcatraz’a gönderirdim; bu yüzden, şimdiden sonra ‘'idam”ı simgesel anlamda, sert ve ağır ceza anlamında kullanacağım. Ama idam bir yana, Nürnberg’&#160;deki yargılama kusursuz olmamıştır. Hoşgörülemez tutumlar karşısında, yasalar da dahil olmak üzere kuralları&#160;değiştirme cesaretine sahip olmalıdır insan. Hollanda’daki bir mahkeme, Sırbistan veya Bosna’daki herhangi bir kimsenin davranışlarını yargılayabilir mi? Eski kurallara göre yargılayamaz, yeni kurallara göre yargılayabilir.</p>
<p>1982 yılının sonunda Paris’te hukukçuların, askerlerin, gönüllü barışseverlerin, filozofların, politikacıların katıldığı, müdahale konulu bir toplantı düzenlendi. Hangi hakla ve hangi sağduyu ölçütlerine dayanarak, uluslararası cemaat açısından hoşgörülemez bir şeyler meydana&#160;geldiği varsayılarak bir başka ülkenin işlerine müdahale&#160;edilebilir? Bir işgale karşı yardım talep eden, yasal bir&#160;hükümetin yönetimde olduğu bir ülke gibi net bir durum dışında, öteki tüm durumlar incelikli tartışmaları&#160;gerektiriyordu. Müdahale etmemi isteyen kim? Yurttaşların bir bölümü mü? O yurttaşlar ülkeyi ne oranda temsil ediyor, bir müdahale en soylu amaçların yanı sıra sömürgeci bir karışmayı, bir iradeyi ne oranda içermez&#160;(Sagunto örneğini düşünün)? O ülkede olanlar bizim&#160;etik ilkelerimize ters düştüğünde mi müdahale edilir?&#160;Ama bizim ilkelerimiz demek onların ilkeleri mi demektir? Bir ülkede binlerce yıldır dinsel yaşamın bir parçası&#160;olarak yamyamlık (bizim için korkunç, ama onlar için&#160;dinsel bir amel) uygulandığı için mi müdahale edilir?&#160;Beyaz insanın erdem yükünü yüklenmesi ve bizden&#160;farklı olsalar da çok eski uygarlıklara bağlı halklara boyun eğdirmesi bu yolla olmamış mıdır?</p>
<p>Bana kabul edilebilir görünen tek yanıt, müdahalenin bir devrim gibi olduğuydu; devrim yapmanın iyi bir şey olduğunu söyleyen öncel bir yasa yoktur, tam tersine&#160;devrim yasalara ve alışkanlıklara karşı yapılır. Fark şudur:&#160;Uluslararası bir müdahale kararı bir hareketin öncülerinden veya denetimsiz bir halk hareketinden değil, farklı&#160;hükümetler ve halklar arasındaki bir tartışmadan kaynaklanır. Her ne kadar başkalarının görüşlerine, göreneklerine, uygulamalarına, inançlarına saygı göstermek zo-runluğu olsa da, bir şeylerin bize hoşgörülemez göründüğüne karar verilir. Hoşgörülemezliği kabul etmek,&#160;kendi kimliğimizi sorgulanır hale getirir. Neyin hoşgörülemez olduğuna karar verip sonra harekete geçme sorumluluğunu üstlenmeye hazır olmak gerekir, hatanın&#160;bedelini ödemeye hazır olarak.</p>
<p>Benzersiz bir hoşgörülemezlik durumu belirdiğinde, hoşgörülemezlik eşiği yalnızca eski yasaların belirlediği hoşgörülemezlik değildir. Yeni yasalar yapmak icap eder. Hiç kuşkusuz, yeni hoşgörülemezlik üzerine görüş&#160;birliğinin olabildiğince eksiksiz olduğundan, ulusal sınırları aştığından, bir biçimde “cemaat” tarafından -ele geçmez bir kavram, ama dünyanın döndüğüne inanmamızın temelinde bile bu cemaat kavramı vardır- güvence&#160;altına alındığından emin olmak gerekir. Ama sonra seçmek gerekir.</p>
<p>Nazizmde ve Yahudi katliamında olanlar yeni bir hoşgörülemezlik eşiği ortaya çıkardı. Yüzyıllar boyunca,&#160;birçok soykırım oldu ve bir biçimde hepsine katlandık.&#160;Zayıftık, barbardık, köyümüzden on kilometre ötede neler olduğunu bilmiyorduk. Ama bu soykırıma, “bilimsel”&#160;olarak, açık uzlaşım (felsefi uzlaşım da) beklentisiyle&#160;izin verilmiş ve tüm dünyaya yönelik bir model olarak&#160;propagandası yapılmıştır. Yalnızca ahlaksal bilincimizi&#160;yaralamakla kalmamış; felsefemizi, bilimimizi, kültürümüzü, iyi ile kötü inançlarımızı da işin içine sokmuş ve&#160;hepsini sıfırlamaya yönelmiştir. Bu çağrıya yanıt vermemek olanaksızdı. Ve derilecek tek yanıt şuydu: Yalnızca o&#160;anda değil, elli yıl sonra da, gelecek yüzyıllarda da, hoş-görülemez bir harekettir.</p>
<p>Bu hoşgörülemezlik karşısındadır ki, ölenlerin sayısının gerçekten de altı milyon mu olduğunu hesaplamaya çalışan (sanki sayı beş, dört, iki, bir olsa, bir uzlaşmaya varılabilirmiş gibi) yadsımacıların hesapçılığı bayağı görünmektedir. Peki, gaz odalarına gönderilmemiş olsalar,&#160;yalnızca fazlaca dikkat göstermeksizin oraya konmuş olsalar ne olurdu? Sadece dövmeye olan alerjileri yüzünden ölmüş olsalar?</p>
<p>Ama hoşgörülemezliği tanımak, Nıirnberg’de, ölen tek bir kişi olsa ve bu ölüm yalnızca ilk yardım müdahalesinin yapılmamasından kaynaklansa bile, herkesin idama mahkûm edilmesi gerektiği anlamına gelir. Yeni hoş-görülemezlik eşiği yalnızca soykırım değil, onun kuram-sallaştırılmasıdır da. Ve bu, katliamdaki en alt kesim insanları da işin içine katıp onları da sorumlu kılmaktadır.&#160;Hoşgörülemezlik karşısında, niyetler, iyi niyet, hata ayrımları ortadan kalkar: Yalnızca nesnel sorumluluk söz&#160;konusudur. Ama (diyor) ben bana emredildiği için insanları gaz odasına gönderiyordum, aslında onları o odaya dezenfekte etmek için gönderdiklerini sanıyordum.&#160;Kusura bakma ama bunun hiç önemi yok, burada bir&#160;hoşgörülemezlik tezahürüyle karşı karşıyayız, hafifletici&#160;koşullarıyla eski yasalar geçerli değil artık: Seni de ipe&#160;göndereceğiz.</p>
<p>Bu tutum tarzını üstlenmesi için (hoşgörülemezli-ğin ne olduğuna günbegün bizi karar vermeye zorlayan geleceğin hoşgörülemezliği için de geçerli olmak üzere),&#160;bir toplum birçok kararı almaya (bu kararlar katı olsa&#160;bile), her sorumluluğu üstlenirken dayanışma içinde olmaya hazır olmalıdır. Priebke davasında bizi karanlık öğe&#160;olarak rahatsız eden şey, bu karardan henüz çok uzak&#160;olduğumuzu fark etmemizdir. Yaşlılar kadar gençler de,&#160;üstelik yalnızca İtalyanlar değil. Herkes sorumluluktan&#160;kaçındı: Yasalar var, bırakalım bu alçağı mahkemeler yargılasın.</p>
<p>Doğal olarak, bugün, Roma mahkemesinin hükmünden sonra, bu hoşgörülemezliği tanımlamaya yönelik ortak yetinin daha da uzak olduğunu söyleyebiliriz. Ama daha önce de son derece uzaktı. Bizi tedirgin eden&#160;de bu. Sorumlulukta payımız olduğunu keşfetmek, ama&#160;bunu kendimize itiraf edememek.</p>
<p>Öyleyse, çanların kimin için çaldığını sormayalım kendimize.</p>
<p><a id="bookmark0"><sup><a href="#footnote1">1</a></sup></a></p>
<p> (Lat.) Eski Roma’da ayrıcalıklı yurttaşlar sınıfının üyesi. (Ç.N.)</p>
<p><a id="bookmark1"><sup><a href="#footnote2">2</a></sup></a></p>
<p> İkinci Dünya Savaşı sırasında çok sayıda İtalyan partizanın öldürülmesi olayının başlıca sorumlularından Priebke, Roma Askerî Mahkemesi’nce yargılanmış; ancak mahkemenin verdiği cezayı az bulan İtalyan kamuoyunun baskısının da etkisiyle üst mahkemeden dönen karar daha sonra müebbet hapse dönüştürülmüştür (Eco'nun yazısı yayımlandığında bu son karar henüz alınmamıştı).&#160;(Ç.N.)</p>
</body>
</html>