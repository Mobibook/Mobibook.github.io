<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title></title>





<link href="../Styles/alt.css" type="text/css" rel="stylesheet"/>
<link href="../Styles/pdf_output.css" type="text/css" rel="stylesheet"/>
<link href="../Styles/style.css" type="text/css" rel="stylesheet"/>
<link href="../Styles/title.css" type="text/css" rel="stylesheet"/>
</head>
<body>
<p style="text-align: center;"><img alt="B6" src="../Images/B06.jpg"/><br/></p>

<p></p>

<p style="text-align: justify;">Son konaklar da gözden kaybolunca arabadan sessizce aşağı atlayıp sırta yayan tırmanarak
orman yönünde yürüdük. Bir yanımda Emma yürüyordu; sessizce derin düşüncelere dalmıştı, buna
rağmen kolumu bir an olsun bırakmıyordu.</p>

<p style="text-align: justify;">Öbür yanımda yürüyen Millard ise kendi kendine mırıldanıp
taşları tekmeliyordu. Aynı anda hem sinirli, hem şaşkındım ve heyecandan midem
bulanıyordu. Beynimin yansı çok önemli bir şey olacağını söylüyordu. Öbür
yarısıysa bu korkulu rüya veya stres nöbeti veya her neyse ondan her an
uyanacağımı hissediyordu. Uyandığım zaman kendimi Smart Aid’in dinlenme odasında
bulacaktım. Ağzımdan salyalar akmış bir vaziyette kafamı kaldırıp Vay canına,
ne acayip rüyaydı diyecek ve kendim olmaktan ibaret o eski sıkıcı işime
dönecektim.</p>

<p style="text-align: justify;">Ama uyanmadım. Elleriyle ateş yakan kız, görünmez çocuk ve ben
yürümeye devam ettik. Ormanın içinden geçtiğimiz patika, ulusal parklardaki
yürüyüş yolları kadar geniş ve düzdü. Bir süre sonra geniş bir alana yayılan
çimlere geldik. Burada çeşit çeşit çiçekler ve düzgün biçimde kesilmiş çitler
vardı. Besbelli eve varmıştık.</p>

<p style="text-align: justify;">Hayretten donakalmış halde eve bakıyordum ama bunun sebebi evin
korkunç görünmesi değil çok güzel olmasıydı. Yerinden oynamış tek bir çakıl
taşı, tek bir kırık pencere bile yoktu. Tembelce evin üstüne çökmüş olduğunu
hatırladığım kulelerle bacalar şimdi güven içinde göğe yükseliyorlardı. Evin
duvarlarını istila etmiş olan orman şimdi saygılı bir mesafede duruyordu.</p>

<p style="text-align: justify;">Beraber parke taşlı bir patikadan geçip yeni boyanmış
basamaklardan sundurmaya çıktık. Emma’nın beni artık bir tehdit olarak görmediği
belliydi ama buna rağmen içeri girmeden önce ellerimi arkadan bağladı.
Sanıyorum bunu görüntüyü kurtarmak için yapmıştı. O eve dönen avcıyı oynuyordu,
bense onun ele geçirdiği avıydım. Tam beni içeri sokmak üzereyken Millard onu
durdurdu.</p>

<p style="text-align: justify;">“Ayakkabıları pislik dolu. Her tarafı çamur yapar. Sonra Kuş
bize kızar.” Bunun üzerine ayakkabılarımı ve yine çamurlu çoraplarımı çıkardım.
Millard halıda iz bırakmaması için paçalarımı katlamamı istedi. İsteğini yerine
getirdim. Ardından Emma beni sabırsız bir hareketle tutup kapıdan içeri soktu.</p>

<p style="text-align: justify;">Kırık dökük mobilyalar yüzünden yürümenin neredeyse imkânsız
olduğunu hatırladığım koridordan geçtik. Merdivenler şimdi cilayla pırıl pırıl
parlıyordu. Meraklı gözler tırabzan parmaklıkları arasından beni seyrediyordu.
Ardından yemek odasına girdik. Yerdeki alçı tozları yoktu, ortada etrafına
sandalyeler dizili uzun ahşap bir yemek masası duruyordu. Biraz önce
araştırdığım evdi burası, gelgelelim her şey büyük bir düzen içindeydi. Yeşil
yosun tabakalarının bulunduğu yerler duvar kâğıdıyla, lambriyle ve canlı
renklerle boyanmış resimlerle kaplıydı. Vazoların içinde çiçekler vardı.
Tahtaları ve kumaşları çürüyüp bel vermiş yığınlar yerlerini kanepe ve
koltuklara bırakmıştı.</p>

<p style="text-align: justify;">Bir zamanlar aşırı derecede kirlendiği için karartma perdesi
takıldığını düşündüğüm yüksek pencerelerden güneş ışığı içeri süzülüyordu.</p>

<p style="text-align: justify;">Sonunda arka tarafa bakan küçük bir odaya geldik. Emma Millard’a,
“Sen onu tut, ben müdireye haber vereyim, “dedi. Bunun üzerine bir elin
dirseğimi tuttuğunu hissettim. Emma yanımızdan ayrılınca Millard elini bıraktı.</p>

<p style="text-align: justify;">“Beynini yememden filan korkmuyor musun?” diye sordum.</p>

<p style="text-align: justify;">“Pek sayılmaz.” </p>

<p style="text-align: justify;">Pencereye doğru dönüp hayretle dışarıyı seyrettim. Bahçe
çocuklarla doluydu. Neredeyse hepsini sararmış fotoğraflardan tanıyordum.
Bazıları geniş ağaçların gölgesine uzanmıştı. Kimileri top oynuyor, kimileri de
rengârenk çiçeklerin fışkırdığı tarhların arasında birbirini kovalıyordu. Her
şey tıpatıp büyükbabamın anlattığı cennete uyuyordu. İşte büyülü ada burasıydı,
bunlar da sihirli çocuklardı.</p>

<p style="text-align: justify;">Şayet bu bir düşse, ben artık uyanmak istemiyordum. En azından
kısa zamanda uyanmaya niyetim yoktu.</p>

<p style="text-align: justify;">Otlarla kaplı bir alanda oynayan çocuklardan biri topa çok
hızlı vurunca, top dev bir hayvan biçiminde budanmış çalının tepesine takılıp kaldı.
Bu hayvan şeklindeki çalıların birkaç tanesi art arda dizilmişti.</p>

<p style="text-align: justify;">Ev yüksekliğindeki bu fantastik yaratıklar ormana karşı
birer bekçi gibi duruyordu. Bunların arasında kanatlı bir ejderha, şaha kalkmış
insan başlı bir at ve bir denizkızı vardı. Kaybettikleri topu arayan iki tane oğlan
atın dibine geldiler. Biraz sonra peşlerinden gelen kızı hemen dedemin
fotoğraflarından tanıdım. “Havaya kalkan kız” buydu, ancak şimdi havada
durmuyordu. Büyük bir zahmetle küçük adımlar atarak yürüyordu. Sanki yerçekimi
onun yürümesini engelliyor gibiydi.</p>

<p style="text-align: justify;">Oğlanların yanına gelince kollarını kaldırdı. Bunun üzerine
onlar kızın beline bir ip doladılar. Kız ayakkabılarını dikkatle çıkardı, ardından
bir uçan balon gibi havaya yükseldi. Gördüğüm manzara büyüleyiciydi. İp iyice
gerilene kadar havaya yükseldi. Çocuklar ipi tutarken kız yaklaşık üç metre
yüksekte asılı kaldı.</p>

<p style="text-align: justify;">Kız bir şey söyleyince çocuklar baş sallayıp ipi biraz
serbest bıraktılar. Kız atın yanında biraz daha yükseldi. Yaratığın göğüs hizasına
gelince dallara uzanıp topu almak istedi. Ne var ki top derinlere takılıp
kalmıştı. Kız aşağı bakıp başını iki yana salladı. Bunun üzerine çocuklar ipi
aşağı çektiler. Kız aşağı inince ağır ayakkabılarını giyip belindeki ipi çözdü.</p>

<p style="text-align: justify;">Millard, “Gösteri hoşuna gitti mi?” diye sordu. Sessizce
başımı salladım. “O topu almanın çok daha kolay yolları var,” dedi. “Fakat seyredildiklerini
biliyorlar. “</p>

<p style="text-align: justify;">Bu sefer bir başka kız insan başlı ata yaklaştı. On sekiz -
on dokuz yaşlarında, vahşi görünümlü bir kızdı. Uzun saçları öyle birbirine karışmıştı
ki neredeyse kendi kendine örgüler oluşmak üzereydi. At şeklindeki çalının yere
değen uzun yapraklı kuyruğunu eğilip aldı ve koluna sardı. Ardından konsantre
oluyormuş gibi gözlerini kapadı.</p>

<p style="text-align: justify;">Bir süre sonra atın elinin kımıldadığını gördüm. Gözlerimi
pencereden dışarıya dikmiş, heykel şeklindeki o yeşilliği seyrediyordum.</p>

<p style="text-align: justify;">Elin rüzgârdan dolayı kıpırdadığını düşünürken, her bir
parmağı sanki duyuya kavuşuyormuş gibi yavaşça esnemeye başladı. Ben şaşkınlık
içinde seyrederken insan başlı atın dev kolu dirseğinden bükülüp kendi göğsüne
uzandı ve topu yaprakların arasından çıkarıp sevinç içinde bağıran çocuklara
fırlattı. Çocuklar oyuna kaldığı yerden devam ederken, dağınık saçlı kız atın
kuyruğunu yere bıraktı ve böylece heykel bir kez daha dinginliğe kavuştu.</p>

<p style="text-align: justify;">Pencerenin içi Millard’ın nefesinden buğulanmıştı. Şaşkınlık
içinde ona döndüm. “Kaba olmak istemiyorum ama siz ne biçim insanlarsınız?” </p>

<p style="text-align: justify;">Sesinde biraz şaşkınlık belirtisiyle “Biz sıra dışıyız,” diye
cevap verdi. “Sen öyle değil misin?” </p>

<p style="text-align: justify;">“Bilmiyorum. Sanmam.” </p>

<p style="text-align: justify;">“Ne yazık.” </p>

<p style="text-align: justify;">Arkadan, “Neden onu bıraktın?” diye soran bir ses duyuldu.
Başımı çevirince Emma’nın kapıda bizi seyrettiğini gördüm. “Neyse, boş ver,” diyerek
yanımıza geldi ve ipi tuttu. “Hadi gel. Müdire seni görecek. “</p>

<p style="text-align: center;"><img alt="ARA" src="../Images/ARA.jpg"/><br/></p>

<p style="text-align: justify;">Biz evin içinde yürürken yeni meraklı gözler kapı
aralığından ve kanepelerin arkasından bizi seyrediyordu. Sonunda güneşin
aydınlattığı bir oturma odasına girdik. Zarif bir Iran halısıyla kaplı odada, kibar
görünümlü bir hanımefendi, yüksek sırtlı bir koltuğa oturmuş örgü örüyordu.
Tepeden tırnağa simsiyah giyinmişti. Saçlarını başının üstünde düzgün bir
topuzla toplamıştı. Ellerinde dantel eldivenler vardı. Bluzunun yüksek yakası
boğazını sımsıkı sarmıştı. Kadının üstünden en az evin kendisi kadar titizce
bir düzgünlük akıyordu.</p>

<p style="text-align: justify;">Parçalanan sandığın içinden çıkan fotoğraflarda görmesem
bile kim olduğunu tahmin edebilirdim. Bu kadın Bayan Peregrine’di.</p>
<div class="newpage">

<div class="illustration" id="bayanperegrine">
<img src="../Images/20bayanperegrine.jpg" alt="Bayan Peregrine"/>
</div>

</div>

<p></p>

<p style="text-align: justify;">Emma beni halıya kadar getirip boğazını temizleyince, Bayan Peregrine’in
şişlerinden çıkan tekdüze sesler kesildi.</p>

<p style="text-align: justify;">Kadın başını kaldırıp, “İyi günler. Sen Jacob olmalısın,” dedi.</p>

<p style="text-align: justify;">Emma şaşkınlıkla bakakalmıştı. “Onun adını nereden...” </p>

<p style="text-align: justify;">Kadın tek bir parmağını havaya kaldırarak Emma’yı susturup,
“Ben Müdire Peregrine’im,” dedi. “Şu anda benim himayem altında olmadığına
göre, dilersen bana Bayan Peregrine diyebilirsin.</p>

<p style="text-align: justify;">Seninle nihayet tanıştığıma sevindim. “</p>

<p style="text-align: justify;">Bayan Peregrine eldivenli elini bana doğru uzattı. Ben
karşılık veremeyince bileklerime sarılı durumdaki ipi fark etti.</p>

<p style="text-align: justify;">“Bayan Bloom!” diye bağırdı. “Ne demek oluyor bu? Misafire böyle
mi davranılır? Onu derhal çözün!” </p>

<p style="text-align: justify;">“Ama Müdire! O her şeye burnunu sokan yalancının biri. Kim bilir
daha ne marifetleri var!” Bana güvensiz bir bakış fırlatarak Bayan Peregrine’in
kulağına bir şeyler fısıldadı.</p>

<p style="text-align: justify;">Bir kahkaha patlatan Bayan Peregrine, “Yahu Bayan Bloom, ne
su katılmadık bir zırva bu böyle!” diye konuştu. Bu çocuk bir yaratık olsaydı
sen şimdiye çoktan onun çorba kazanında haşlanıyor olurdun. O elbette Abraham
Portman’ın torunu. Baksana ona!” </p>

<p style="text-align: justify;">Birden üstüme bir ferahlama gelmişti; belki, artık kim
olduğumu açıklamak zorunda kalmayacaktım. Demek kadın beni bekliyordu!</p>

<p style="text-align: justify;">Emma itiraz etmeye kalkışsa da Bayan Peregrine sert bir
bakışıyla onu susturdu. Emma, “Eh, iyi öyleyse,” diye iç çekti. “Ama uyarmadı
demeyin.” Düğümü birkaç kez çekiştirdi ve sonunda ip yere düştü.</p>

<p style="text-align: justify;">Ben berelenmiş bileklerimi ovalarken Bayan Peregrine, “Özür dilemeniz
gerekiyor Bayan Bloom,” dedi. “Tiyatro konusunda özel bir yeteneği vardır.” </p>

<p style="text-align: justify;">“Ben de fark ettim.” </p>

<p style="text-align: justify;">Emma suratını astı. “Eğer o dediği kişiyse, her şeyden önce neden
döngüleri veya hangi yılda olduğunu bilmiyormuştu? Hadi sorsanıza ona!” </p>

<p style="text-align: justify;">“Bilmiyormuş,” diye düzeltti onu Bayan Peregrine. “Ayrıca
soru sormam gereken tek kişi varsa o da sensin. Yarın öğleden sonra fiil çekimlerini
soracağım sana!” </p>

<p style="text-align: justify;">Emma homurdandı.</p>

<p style="text-align: justify;">Bayan Peregrine, “Şimdi sakıncası yoksa Bay Portman’la
yalnız görüşmek istiyorum,” dedi.</p>

<p style="text-align: justify;">Kız tartışmanın faydası olmadığını biliyordu. İç çekerek
kapıya yöneldi; gelgelelim, odadan çıkmadan önce geriye dönüp bana son bir kez
baktı. Yüzünde daha önce görmediğim bir ifade vardı: endişe.</p>

<p style="text-align: justify;">Bayan Peregrine, “Siz de Bay Nullings!” diye seslendi. “Kibar
insanlar başkalarının konuşmasına kulak misafiri olmazlar! “</p>

<p style="text-align: justify;">“Ben sadece çay ister misiniz diye soracaktım,” dedi Millard.</p>

<p style="text-align: justify;">Bana kalırsa biraz dalkavuktu. Bayan Peregrine sert bir
ifadeyle, “İstemiyoruz, teşekkürler,” diye cevap verdi. Millard’ın çıplak
ayaklarının döşeme üzerinde çıkardığı sesleri duydum. Ardından kapı kapandı.</p>

<p style="text-align: justify;">Kadın, “Oturmanı isteyecektim,” diye arkamdaki rahat bir
koltuğu gösterdi, “Ama baştan aşağı pisliğe bulanmış bir halin var.” </p>

<p style="text-align: justify;">Bunun üzerine, her şeyi bilen bir kâhine akıl danışan bir
hacı gibi yere diz çöktüm.</p>

<p style="text-align: justify;">“Birkaç gündür adadasın. Bizi ziyaret etmek için neden bu
kadar oyalandın?” </p>

<p style="text-align: justify;">“Burada olduğunuzu bilmiyordum. Benim kim olduğumu nasıl bildiniz?”
</p>

<p style="text-align: justify;">“Seni izliyordum. Aslında beni gördün ama belki fark etmedin. Öbür şeklime bürünmüştüm. “Elini başına uzatıp saçından uzun
gri bir tüy çıkardı. “İnsanları gözlerken kuş kılığına girmek çok daha tercih
edilir bir durum.”</p>

<p style="text-align: justify;">Ağzım şaşkınlıkla bir karış açılmıştı. “Bu sabah odamdaki
siz miydiniz? Atmaca?” </p>

<p style="text-align: justify;">“Şahin,” diye düzeltti. “Doğal olarak bir doğan.” </p>

<p style="text-align: justify;">“Demek doğruymuş! Kuş sizsiniz!” </p>

<p style="text-align: justify;">“Göz yumduğum ama kullanılmasını pek tasvip etmediğim bir takma
ad,” diye karşılık verdi. “Şimdi soruma dönersek; çok merak ediyorum, o iç
karartıcı, enkaz halindeki evde ne arıyordun?” </p>

<p style="text-align: justify;">Ben, “Sizi,” diye karşılık verince, gözleri biraz açıldı. “Sizi
nasıl bulacağımı bilmiyordum. Ancak dün hepinizin...” </p>

<p style="text-align: justify;">Söyleyeceğim sözlerin ne kadar garip kaçacağını fark ederek
bir an durakladım. “Ölmüş olduğunuzu anlamamıştım.” </p>

<p style="text-align: justify;">Bana bakıp gergin bir ifadeyle gülümsedi. “Aman Tanrım.
Büyükbaban sana eski dostları hakkında hiçbir şey söylemedi mi?” </p>

<p style="text-align: justify;">“Birtakım şeyler söyledi. Ama uzun zaman ben onları peri
masalı zannettim.” </p>

<p style="text-align: justify;">“Anlıyorum. “</p>

<p style="text-align: justify;">“Umarım gücenmemişsinizdir.” </p>

<p style="text-align: justify;">“Biraz şaşırdım, hepsi bu. Fakat genel olarak biz öyle
düşünülmesini tercih ederiz, böylece istenmeyen ziyaretçileri uzak tutarız.</p>

<p style="text-align: justify;">Bugünlerde o tür şeylere yani perilere, cinlere ve o tür
saçmalıklara inanan insanların sayısı iyice azaldı. Böylece artık sıradan
insanlar bizi aramak için fazla çaba harcamıyor. Bu da bizim yaşamımızı biraz
kolaylaştırdı. Hayalet öyküleri, korkunç eski evler de bizim işimize yarıyor.
Gerçi sana bakılırsa pek işe yaramamış.” Gülümsedi.</p>

<p style="text-align: justify;">“Aslan yüreklilik bütün ailenizde var anlaşılan.” </p>

<p style="text-align: justify;">Sinirli bir kahkaha atarak, “Evet, herhalde,” dedim; oysa
her an bayılacakmış gibi hissediyordum.</p>

<p style="text-align: justify;">“Her neyse, bu mekâna gelince,” diyerek eliyle havada geniş
bir kavis çizdi. “Çocukken büyükbabanın anlattıklarını, dedikleri gibi ‘uydurma’
mı sandın? Kuyruklu yalanlar savurduğunu düşündün, öyle mi?” </p>

<p style="text-align: justify;">“Tam olarak yalan denemez ama...” </p>

<p style="text-align: justify;">“Hayal ürünü, palavra, boş gevezelik, ne istersen de.
Abraham’ın gerçeği söylediğini ne zaman fark ettin?” </p>

<p style="text-align: justify;">Gözlerimi halıdaki iç içe geçmiş desenlerden oluşan
labirente dikerek, “Şey, galiba şu anda fark ediyorum,” dedim.</p>

<p style="text-align: justify;">O ana kadar canlı bir havası olan Bayan Peregrine’in rengi
biraz solmuştu. “Yaa, anlıyorum,” dedi. Ardından yüzünün ifadesi ciddileşti,
sanki o kısa sessizlikte ona söyleyeceğim korkunç haberi sezmişti. Buna rağmen,
hâlâ o cümleyi yüksek sesle söylemenin bir yolunu arıyordum.</p>

<p style="text-align: justify;">“Sanırım her şeyi açıklamak istemişti, ama çok uzun süre
bekledi. Onun için, beni buraya sizi bulmam için gönderdi.” Buruşuk
mektubu cebimden çıkardım. “Bu sizin. Beni buraya getiren bu oldu.”</p>

<p style="text-align: justify;">Mektubu koltuğun koluna koyarak itinayla düzeltti, ardından kaldırıp
dudağını kıpırdatarak okudu. “Hiç hoş olmamış! Neredeyse cevap yazması için
yalvarmışım.” Bir an dalgın bir halde başını iki yana salladı. “Abe’den
haber alamadığımız için çok üzülüyorduk. Bir keresinde niyetinin beni üzüntüden öldürmek mi olduğunu sormuştum,
dışarıda o şekilde yaşamaya ısrar etmesi yüzünden. Ne yazık ki çok inatçı
biriydi.”</p>

<p style="text-align: justify;">Mektubu katlayıp zarfın içine koyduğu sırada yüzünde kederli
bir ifade belirdi. “Onu kaybettik değil mi?” </p>

<p style="text-align: justify;">Başımı salladım. Olanları duraklayarak ona anlattım. Yani polislerin düzenlediği ve bir yığın terapiden sonra benim de inandığım hikâyeyi
anlattım. Ağlamamak için sadece olayın ana hatlarından bahsettim. Şehrin dış
mahallelerinden birinde yaşadığını, bir kuraklıktan yeni çıktığımızı, ormanın
aç gezen hayvanlarla dolu olduğunu, onun yanlış zamanda yanlış yerde
bulunduğunu söyledim.</p>

<p style="text-align: justify;">“Yalnız yaşamaması gerekiyordu, ama dediğiniz gibi
inatçıydı.” </p>

<p style="text-align: justify;">“Ben de bundan korkuyordum,” dedi kadın. “Onu gitmemesi için
uyarmıştım.” Kucağındaki örgü şişlerini tutan ellerini yumruk yapıp sıkmıştı.
Adeta şişleri birilerine batırmak istiyordu. “Derken onun zavallı torunu bize
korkunç haberi getiriyor. “</p>

<p style="text-align: justify;">Öfkesini anlıyordum. Ben de aynı öfkeyi yaşamıştım. Ailemle Dr.
Golan’ın geçen sonbaharda benim yaşadığım çöküntü sırasında anlatıp durdukları
yarı gerçekleri ben de ona anlatarak teselli etmeye çalıştım. “Artık vakti gelmişti.
Yalnız yaşıyordu. Büyükannem yıllar önce ölmüştü. Artık aklı yeterince başında
değildi. Her şeyi unutuyor, birbirine karıştırıyordu. Zaten o yüzden öldüğü
zaman ormanda dolaşıyordu. “</p>

<p style="text-align: justify;">Bayan Peregrine üzüntülü bir halde başını salladı. “Kendini
yaşlandırdı.” </p>

<p style="text-align: justify;">“Bir bakıma şanslıydı. Uzun zaman sıkıntı çekmedi.
Makinelere bağlı vaziyette aylarca hastanede sürünmedi.” Tabii bu anlattıklarım
saçmaydı, ölümü vakitsizdi ve yıkıcı olmuştu. Yine de o cümleleri söylemem
galiba ikimizi de biraz rahatlatmıştı.</p>

<p style="text-align: justify;">Bayan Peregrine örgüyü yana bırakarak ayağa kalkıp aksayarak
pencereye yürüdü. Yürüyüşü dik ancak sakardı, bir bacağı kısaymış gibi
yürüyordu. Bahçede oynayan çocukları seyretti. “Çocuklar bunu duymamalı. En
azından şimdilik. Hepsi çok üzülürler.” </p>

<p style="text-align: justify;">“Tamam. Nasıl isterseniz.” </p>

<p style="text-align: justify;">Pencerenin yanında bir süre daha durdu. Omuzları titriyordu.</p>

<p style="text-align: justify;">Sonunda yüzünü bana çevirdiğinde yatışmış ve eski ciddi
ifadesine kavuşmuştu. Canlı bir tavırla, “Ee Bay Portman, sanırım sizi
yeterince sorguladık. Sizin de sormak istediğiniz sorular vardır herhalde.” </p>

<p style="text-align: justify;">“Sadece bin kadar.” </p>

<p style="text-align: justify;">Cebinden saatini çıkarıp baktı. “Akşam yemeğinden önce biraz
vaktimiz var. Umarım bu kadar vakit sizi aydınlatmaya yeter.” </p>

<p style="text-align: justify;">Bayan Peregrine duraklayıp başını dikti. Birden oturma
odasının kapısına gidip hızla açtı. Kapının dibine çökmüş olan Emma’nın yüzü
kıpkırmızıydı ve ağlıyordu. Konuştuğumuz her şeyi duymuştu.</p>

<p style="text-align: justify;">“Bayan Bloom! Bizi mi dinliyorsunuz?” </p>

<p style="text-align: justify;">Emma güçlükle ayağa kalkarken hıçkırdı.</p>

<p style="text-align: justify;">“Kibar insanlar dinlememesi gereken konuşmaları
dinlemezler...” </p>

<p style="text-align: justify;">Oysa Emma çoktan koşarak odadan çıkmıştı. Bayan Peregrine öfkeyle
içini çekti. “Bu çok kötü oldu. Korkarım ki büyükbaban konusunda çok hassastı.”
</p>

<p style="text-align: justify;">“Fark ettim,” dedim. “Neden? Onlar...?” </p>

<p style="text-align: justify;">“Abraham savaşa katılmak için gittiğinde hepimiz üzülmüştük ama
Bayan Bloom daha çok üzüldü. Evet onlar birbirini beğeniyorlardı, sevgiliydiler,
âşıktılar.” </p>

<p style="text-align: justify;">Emma’nın bana inanmakta neden o kadar gönülsüz olduğunu anlamaya
başlamıştım. Bana inandığı zaman her halükârda dedem hakkındaki kötü haberi
getirmek için burada olduğumu kabullenmesi anlamına gelecekti.</p>

<p style="text-align: justify;">Bayan Peregrine bir büyüyü bozar gibi ellerini şaklattı. “Neyse,
bunun çaresi yok. “</p>

<p style="text-align: justify;">Birlikte odadan çıkıp merdivene yöneldik. Bayan Peregrine
basamakları büyük bir zahmetle çıkıyordu. Her basamakta tırabzanı iki eliyle birden
tutup kendini yukarı çekmesine rağmen yardım isteğimi kabul etmedi. Yukarıya
çıkınca koridordan geçip kütüphaneye girdik. Burası şimdi art arda dizilmiş
sıraları, bir köşedeki karatahtasıyla gerçek bir sınıf gibi görünüyordu.
Raflarda kitaplar diziliydi. Bir sırayı gösteren Bayan Peregrine, “Otur,” dedi.
Bunun üzerine sıkışarak sıraya oturdum. Kadın yüzü bana dönük vaziyette karşıma
geçti.</p>

<p style="text-align: justify;">“İzin verirsen, başlangıç olarak kısa birtakım bilgiler
vereyim. Sanırım birçok sorunun cevabını burada bulacaksın.”</p>

<p style="text-align: justify;">“Olur.” </p>

<p style="text-align: justify;">“İnsanoğlunun yapısı, çoğu kişinin tahmin edemeyeceği kadar
sonsuz farklılıklar gösterir,” diye söze başladı. “Homo sapiensin gerçek
sınıflandırması çok az kişinin bildiği bir sırdır. Şimdi sen de onlardan biri
olacaksın. Temelde basit bir ikili yapı vardır. Bir yanda coerlfolk dediğimiz,
insanoğlunun ezici çoğunluğunu oluşturan sıradan insanlar yığını vardır. Bunun
dışında kripto-sapiens diyebileceğimiz gizli bir kol vardır. Bunlara atalarımın
kutsal dilinde syndrigast yani ‘sıra dışı ruh’ denir. Senin hiç kuşkusuz tahmin
ettiğin gibi biz ikinci türe giriyoruz.” </p>

<p style="text-align: justify;">Anlamış gibi başımı salladım ama ipin ucunu çoktan
kaçırmıştım.</p>

<p style="text-align: justify;">Hızını biraz kesme umuduyla bir soru sordum.</p>

<p style="text-align: justify;">“Peki, neden insanlar sizi tanımıyor? Bunun tek örneği
sizler misiniz?” </p>

<p style="text-align: justify;">“Bütün dünyada sıra dışı insanlar vardır. Gerçi sayımız
eskisine göre çok azaldı. Hayatta kalanlar bizim gibi saklanarak yaşıyor.” </p>

<p style="text-align: justify;">Sesi yumuşayıp kederli bir havaya büründü. “Sıradan
insanlarla açıkça kaynaştığımız zamanlar yaşadık. Dünyanın bazı köşelerinde bizi
şaman veya mistik olarak görüp başları derde girdiği zaman danışırlardı. Bizim
halkımızla bu uyumlu ilişkiyi hâlâ sürdüren çok az kültür var ama bunlar ancak
modernite ve büyük dinlerin barınamadığı yerlerde görülüyor. Örneğin kara
büyünün uygulandığı Yeni Hebritler’deki Ambrym adası gibi. Fakat dünyanın büyük
bir kısmı uzun zaman önce bize karşı cephe aldı. Müslümanlar bizi içlerinden attı.
Hıristiyanlar cadı deyip yaktı. Hatta Galler ve İrlanda’daki paganlar bile
sonunda bizim tehlikeli periler ve şekil değiştiren hayaletler olduğumuza
hükmetti.” </p>

<p style="text-align: justify;">“Öyleyse neden -ne bileyim- kendinize ait bir yurt
kurmadınız?</p>

<p style="text-align: justify;">Gidip bir yerde kendi başınıza yaşamadınız?</p>

<p style="text-align: justify;">“Keşke o kadar kolay olsaydı. Sıra dışı özellikleri
genellikle bir kuşak, hatta bazen on kuşak atlar. Sıra dışı ebeveynlerden her
zaman ya da genellikle sıra dışı çocuklar doğmaz. Aynı şekilde sıra dışı
çocukların her zaman veya genellikle sıra dışı ebeveynleri olmaz. Ötekilikten bu kadar korkan bir dünyada bunun sıra dışı türü
için nasıl tehlikeli olduğunu düşünebiliyor musun?”</p>

<p style="text-align: justify;">“Çünkü normal ebeveynlerin, mesela çocukları ateş yakmaya başladığı
zaman korkudan ödü kopar değil mi?” </p>

<p style="text-align: justify;">“Aynen öyle Bay Portman. Sıradan insanların sıra dışı
çocuklarına en korkunç yollardan kötü davranılmakta ve görmezden gelinmekte. Daha bir iki yüzyıl öncesine kadar sıra dışı çocukların
aileleri kendi kızlarının ve oğullarının bebekken başkasıyla değiştirildiğine inanırdı.
Yani tamamen uydurma bir benzeri şöyle dursun, afsunlu ve kötü niyetli
olduklarını düşünürlerdi. Karanlık çağlarda bu, zavallı çocukları doğrudan
öldürme olmasa da terk etmek için meşru sebep sayılırdı.</p>

<p style="text-align: justify;">“Ne kadar korkunç.” </p>

<p style="text-align: justify;">“Son derece. Bir şeyler yapmak gerekiyordu. Bu nedenle
benim gibi insanlarla, sıra dışı çocukların sıradan halktan ayrı yaşayacağı yerler
yarattık. Burası gibi fiziki ve zaman açısından izole olmuş yerleşimler kurduk.
Ben bundan müthiş gurur duyuyorum.” </p>

<p style="text-align: justify;">“Sizin gibi insanlar mı?” </p>

<p style="text-align: justify;">“Biz sıra dışı insanlar sıradan insanlarda bulunmayan
yeteneklerle donatılmış durumdayız. Bu yetenekler, diğerlerinin cildinin rengi veya
yüz özelliklerinin görünümü gibi sonsuz derecede çeşitlilik ve kombinasyona
sahiptir. Bununla birlikte, düşünceleri okumak gibi bazı yetenekler hepimizde
vardır. Bazılarıysa nadir görülür, örneğin benim zamana müdahale edebilmem
gibi.” </p>

<p style="text-align: justify;">“Zaman mı? Ben sizin kuş kılığına girdiğinizi sanıyordum.” </p>

<p style="text-align: justify;">“Kesinlikle öyle; zaten, benim yeteneğimin temelinde yatan özellik
bu. Sadece kuşlar zamana müdahale edebilir. Dolayısıyla bütün müdahaleciler kuş
kılığına girebilmek zorundadır. “</p>

<p style="text-align: justify;">Kadın bunları öyle ciddi ve öyle doğal bir tavırla
anlatıyordu ki, kavrayabilmem biraz zaman alıyordu. “Kuşlar... zamanda yolculuk
yapabilir mi?” Bu soruyu sorarken şapşalca gülümsediğimi hissediyordum.</p>

<p style="text-align: justify;">Bayan Peregrine başını ciddi bir tavırla salladı. “Ancak
onların çoğu arada bir ve tesadüfen ileriye veya geriye gidebilir. Zaman alanlarına
bilinçli olarak müdahale edebilen ve bunu kendimiz değil başkaları için
yapabilen bizim gibilere ymbryne denir. Biz sıradan insanların sonsuza dek yaşayabileceği
zaman döngüleri yaratırız.” </p>

<p style="text-align: justify;">Dedemin talimatını hatırlayıp, “Döngü,” diye tekrarladım.
Kuşu bul, döngünün içinde. “Burası öyle bir yer mi?” </p>

<p style="text-align: justify;">“Evet. Fakat belki 3 Eylül 1940 olarak biliyorsundur.” </p>

<p style="text-align: justify;">Küçük sıranın üstünde ona doğru eğildim. “Ne demek
istiyorsunuz? Yani tek bir gün mü var? Sürekli tekrarlanıyor mu?”</p>

<p style="text-align: justify;">“Durmaksızın. Fakat biz onu devamlılığı olan bir zaman gibi
yaşıyoruz.</p>

<p style="text-align: justify;">Aksi takdirde burada geçirdiğimiz, ee.. son yetmiş yıla ait hiçbir
şey hatırlamazdık.” </p>

<p style="text-align: justify;">“Çok şaşırtıcı,” dedim.</p>

<p style="text-align: justify;">“Tabii biz Cairnholm’da 3 Eylül 1940’dan önce en az on
yıldır yaşıyorduk. Adanın eşsiz coğrafyası sayesinde fiziki bakımdan tecrit olmuştuk.
Fakat o tarihten itibaren aynı anda zaman açısından da tecrit olma gereği
duyduk.” </p>

<p style="text-align: justify;">“Neden?” </p>

<p style="text-align: justify;">“Yoksa hepimiz öldürülürdük.” </p>

<p style="text-align: justify;">“Bombardıman yüzünden.” </p>

<p style="text-align: justify;">“Kesinlikle öyle.” </p>

<p style="text-align: justify;">Gözlerimi sıranın üstüne dikmiştim. Şimdi her şey zar zor da
olsa yerli yerine oturmaya başlamıştı. “Burası gibi başka döngüler var mı?” </p>

<p style="text-align: justify;">“Çok. Üstelik oralarda annelik yapan neredeyse bütün ymbryne’ler
benim arkadaşım. Bir bakalım: İrlanda’da 1770 Haziran’ında yaşayan Bayan Gannet
(Sümsük kuşu), Swansea’da 3 Nisan 1901’de yaşayan Bayan Nightjar (Çoban
aldatan), Derbyshire’da 1867’nin Aziz Swithin gününde birlikte yaşayan Bayan Avocet (Kılıçgaga) ve Bayan Bunting (Kiraz kuşu), Bayan Treecreeper’ın
(Tırmaşık kuşu) nerede yaşadığını hatırlamıyorum, ha, bir de sevgili Bayan
Finch (İspinoz) var. Şurada onun güzel bir fotoğrafı olacaktı.” </p>

<p style="text-align: justify;">Bayan Peregrine rafın birinden güçlükle çok büyük bir
fotoğraf albümünü indirip oturduğum sıraya koydu. Omzumun üstünden eğilip sert
sayfaları birer birer çevirerek belli bir resmi arasa da her sayfada biraz
oyalanıyordu. Sesinde geçmişe duyulan özlemin tınısı vardı. Sayfalar açıldıkça
bodrumda parçalanan sandıktan fırlayan fotoğrafları ve dedemin puro kutusuna
sakladığı fotoğrafları hatırladım.</p>

<p style="text-align: justify;">Onların hepsini Bayan Peregrine albüme toplamıştı. Onca yıl
önce, bu fotoğrafları benim yaşımdaki dedeme gösterdiğini düşünmek tuhaf bir
duyguydu. Belki dedem de tam bu odada, tam bu sırada oturmuştu. İşte şimdi,
sanki bir şekilde dedemin geçmişine dönmüşüm gibi, kadın aynı fotoğrafları bana
gösteriyordu.</p>

<p style="text-align: justify;">Sonunda omzuna tünemiş tombul küçük bir kuş bulunan, ruhani görünümlü
bir kadının fotoğrafını buldu. “İşte bu Bayan Finch ve bu da onun teyzeciği
Bayan Finch.” Kadın ve kuşun birbiriyle konuşur gibi bir halleri vardı.</p>

<p style="text-align: justify;">“Onları birbirinden nasıl ayırıyorsunuz?” </p>

<p style="text-align: justify;">“Büyük Bayan Finch çoğu zaman ispinoz olarak kalmayı tercih ederdi.
Gerçekten de öyleydi. Pek hoşsohbet bir insan değildi.” </p>

<p style="text-align: justify;">Birkaç sayfa daha çeviren Bayan Peregrine, neşesiz bir
tavırla kâğıttan yapılmış bir ayın etrafına toplanmış bir grup kadın ve çocuğu gösteren
fotoğrafa gelince durdu.</p>

<p style="text-align: justify;">“Ah, evet! Bunu neredeyse unutmuştum.” Fotoğrafı koruyucu kılıfın
içinden çıkarıp saygılı bir tavırla havaya kaldırdı. “Şu öndeki hanım Bayan
Avocet. Kraliyet ailesine biz sıra dışılar kadar yakın.</p>

<p style="text-align: justify;">Onu Ymbryne’ler Konseyi'ne başkan seçmek için elli yıl
uğraştılar ama Bayan Bunting’le birlikte kurduğu akademide ders vermekten asla
vazgeçmedi. Bugün Bayan Avocet’in himayesi altında yaşamamış ben dahil tek
bir ymbryne yoktur! Nitekim dikkatli bakarsan şu gözlüklü küçük kızı
tanıyabilirsin.” </p>

<p style="text-align: justify;">Gözlerimi kısıp baktım. Gösterdiği yüz karanlıkta kalmıştı
ve biraz bulanıktı. “O siz misiniz?” </p>

<p style="text-align: justify;">Gururlu bir edayla, “Bayan Avocet’in himayesine aldığı
en genç insanlardan biriydim,” dedi.</p>
<div class="newpage">

<div class="illustration" id="bayanfinch">
<img src="../Images/21bayanfinch.jpg" alt="Bayan Finch"/>
</div>

</div>
<div class="newpage">

<div class="illustration" id="bayanavocetveevlatlari">
<img src="../Images/22bayanavocetveevlatlari.jpg" alt="Bayan Avocet ve Evlatları"/>
</div>

</div>

<p style="text-align: justify;">“Ya fotoğraftaki oğlanlar? Onlar sizden de küçük duruyor.”</p>

<p style="text-align: justify;">Bayan Peregrine’in yüzü asıldı. “Yanlış yola sapan
kardeşlerimden bahsediyorsun. Bizi birbirimizden ayırmak yerine onları da benimle
birlikte akademiye almışlardı. Küçük birer prens gibi şımartılmışlardı. Doğruyu söylemek gerekirse onları bozan bu oldu.”</p>

<p style="text-align: justify;">“Onlar ymbryne değil miydi?” </p>

<p style="text-align: justify;">Gücenmiş gibi, “Yok canım,” dedi. “Çok şükür ki, sadece
kadınlar ymbryne olarak doğar! Erkekler bu kadar ciddi sorumluluk gerektiren
kişilik özelliklerinden yoksundur. Biz ymbryneler bütün memleketi tarayıp küçük
sıra dışı insanları bulmak, bize zarar verebilecek kişileri uzak tutmak
zorundayız. Ayrıca vesayetimiz altındaki çocukları besleyip giydirmek,
saklamak, bizim insanlarımızın irfanından yararlandırmak zorundayız. Üstelik
bunlar yetmiyormuş gibi her gün döngümüzü aksamadan yeniden başlatmamız
gerekiyor. “</p>

<p style="text-align: justify;">“Ya yeniden başlamazsa ne olur?” </p>

<p style="text-align: justify;">Dehşet yaşıyormuşçasına titreyen elini alnına götürüp geriye
doğru yalpaladı. “Felaket, dehşet, afet! Düşünmek bile istemiyorum. Neyse ki
döngülerin yeniden kurulmasını sağlayan mekanizma basit. Arada sırada birisinin
girişten geçmesi yeterli. Bu mekanizmanın esnek kalmasını sağlıyor. Giriş
noktası biraz yeni açılmış hamuru andırır. Eğer arada bir parmağını sokmazsan
hamur kendi kendine kapanır. Ve şayet bir giriş veya çıkış noktası olmazsa;
yani kapalı bir zaman sistemi içinde doğal olarak biriken çeşitli basınçları
tahliye edecek bir valf olmazsa...” </p>

<p style="text-align: justify;">Bir havai fişeğin patlamasını taklit edercesine ellerini
havaya açıp hafif bir puf! sesi çıkardı. “O zaman her şey dengesiz bir hal
alır.” </p>

<p style="text-align: justify;">Tekrar albüme eğilip sayfaları çevirdi. “Sözü açılmışken,
bununla ilgili bir fotoğraf, hah, burada. Dediğim gibi bir giriş noktası!” </p>

<p style="text-align: justify;">Kılıftan resmi çıkardı. “Londra metrosunun çok seyrek
kullanılan bir noktasında, Bayan Finch’in döngüsüne girişi sağlayan muhteşem yolda,
Bayan Finch ve vesayetindeki çocuklardan biri. Döngü yeniden başladığında
tünelde çok korkunç bir parlaklık oluşuyor.” </p>

<p style="text-align: justify;">Sesinde belli belirsiz bir gıptayla, “Bununla
kıyaslandığında bizimkinin epey gösterişsiz kaldığını düşünürüm hep,” diye
konuştu.</p>
<div class="newpage">

<div class="illustration" id="bayanfinchindongusu">
<img src="../Images/23bayanfinchindongusu.jpg" alt="Bayan Finch’in Döngüsü"/>
</div>

</div>

<p style="text-align: justify;">“Anladığımdan emin
olmak için soruyorum?” diye konuştum.<br/></p>

<p style="text-align: justify;">“Eğer bugün 3 Eylül 1940’sa, o zaman yarın... o da mı 3
Eylül?” </p>

<p style="text-align: justify;">“Eh, döngünün yirmi dört saatinin birkaçı 2 Eylül oluyor ama
evet, yarın da Eylül’ün üçü.” </p>

<p style="text-align: justify;">“Öyleyse hiç yarın olmuyor.” </p>

<p style="text-align: justify;">“Bir bakıma öyle.” </p>

<p style="text-align: justify;">Uzaktan gök gürültüsünün yankılanmasını andıran bir gürültü duyuldu.
Kararmakta olan pencereler çerçeveleriyle birlikte zangırdadı.</p>

<p style="text-align: justify;">Bayan Peregrine gözlerini dışarıya dikip tekrar saatini
çıkardı.</p>

<p style="text-align: justify;">“Maalesef şu anda daha fazla vaktim yok. Umarım akşam
yemeğine kalırsın.” </p>

<p style="text-align: justify;">Kalacağımı söyledim. Babamın beni arayabileceği olasılığı
aklımın köşesinden bile geçmemişti, iki büklüm vaziyette sıradan kalkıp kadının
ardından kapıya yürüdüm. Fakat o sırada uzun zamandan beri aklımı kurcalayan
bir soruyu hatırladım.</p>

<p style="text-align: justify;">“Dedem buraya geldiğinde gerçekten Nazilerden mi kaçıyordu?”
</p>

<p style="text-align: justify;">“Evet. Savaşla sonuçlanan o korkunç yıllarda birkaç çocuk
bize geldi. Ortalıkta büyük bir kargaşa vardı.” O günlerin anısı hâlâ canlıymış
gibi yüzünde bir acı ifadesi belirdi. “Abraham’ı anakarada, yurdundan olmuş
insanlar için kurulan bir kampta buldum. Büyük eziyet çekmiş, zavallı bir
çocuktu ama çok güçlüydü. Onu görür görmez bize ait olduğunu anlamıştım.” </p>

<p style="text-align: justify;">Büyük bir rahatlama hissettim; en azından yaşamının bir
kısmı benim doğru anladığım şekilde geçmişti. Sormak istediğim bir soru daha vardı
ancak nasıl soracağımı pek bilemiyordum.</p>

<p style="text-align: justify;">“O, yani büyükbabam, o da ...” </p>

<p style="text-align: justify;">“Bizim gibi miydi?” </p>

<p style="text-align: justify;">Başımı salladım.</p>

<p style="text-align: justify;">Garip bir şekilde gülümsedi. “Senin gibiydi Jacob.” Ardından
dönüp aksayarak merdivene doğru yürüdü.</p>

<p style="text-align: center;"><img alt="ARA" src="../Images/ARA.jpg"/><br/></p>

<p style="text-align: justify;">Bayan Peregrine yemekten önce üstümdeki çamuru temizlemem için
ısrar edip Emma’dan banyoyu hazırlamasını istedi. Sanırım Emma benimle biraz
konuşursa kendini daha iyi hisseder diye düşünmüştü. Oysa kız yüzüme bile
bakmadı. Küveti soğuk suyla doldurduktan sonra ellerini üstünde hızla
dolaştırdı. Bir süre sonra sudan buhar yükseliyordu.</p>

<p style="text-align: justify;">“Ne müthiş,” desem de kız tek bir kelime etmeden banyodan çıktı.</p>

<p style="text-align: justify;">Küvetteki su adamakıllı kahverengiye dönünce çıkıp
kurulandım.</p>

<p style="text-align: justify;">Kapının arkasında birtakım giysiler asılıydı. Son derece bol
bir tüvit pantolon, uzun kollu bir gömlek ve boyu çok kısa olup nasıl ayarlayacağımı
bilemediğim bir pantolon askısı vardı. Bu nedenle pantolon ya topuklarıma kadar
inecekti ya da göbeğime kadar çekecektim. İkinci tercihin ehvenişer olduğuna
karar verdim. Böylece alt kata inerken kendimi makyaj yapmamış bir palyaço gibi
hissederek hayatımın en tuhaf yemeğini yemek üzere olduğumu düşündüm.</p>

<p style="text-align: justify;">Yemek birbirine karışan isimler ve suratlardan oluşan bir
kargaşaydı.</p>

<p style="text-align: justify;">Çoğunu fotoğraflardan ve büyükbabamın uzun zaman önce anlattıklarından
şöyle böyle hatırlıyordum. Uzun masanın etrafındaki sandalyelere oturma
konusunda yaygara koparan çocuklar ben yemek salonuna girdiğim zaman donup
gözlerini bana diktiler.</p>

<p style="text-align: justify;">Yemeklerde pek fazla konuk ağırlamadıklarını anlamıştım.
Masanın başında yerini almış olan Bayan Peregrine bu ani sessizlikten yararlanıp
beni tanıttı.</p>

<p style="text-align: justify;">“Henüz onunla tanışma zevkine erişmemiş olanlar için
söylüyorum, bu Abraham’ın torunu Jacob. Kendisi buraya çok uzaktan geldi ve
bizim onur konuğumuz. Umarım onu gerektiği gibi ağırlarsınız.” </p>

<p style="text-align: justify;">Ardından masadaki çocukları tek tek eliyle gösterip adlarını
söyledi. Ne var ki, gergin anlarımda hep olduğu gibi adlarını o anda unuttum.
Tanıtma faslı bitince soru yağmuru başladı. Neyse ki, Bayan Peregrine bunları
seri atışlı bir silah gibi karşı koyarak geçiştirdi.</p>

<p style="text-align: justify;">“Jacob bizimle mi kalacak?” </p>

<p style="text-align: justify;">“Bu konuda bilgim yok.” </p>

<p style="text-align: justify;">“Abe nerede?” </p>

<p style="text-align: justify;">“Amerika’da işleri var.” </p>

<p style="text-align: justify;">“Jacob neden Victor’un pantolonunu giymiş?” </p>

<p style="text-align: justify;">“Artık Victor’un ona ihtiyacı yok ve Bay Portman’ınki
yıkanıyor.“</p>

<p style="text-align: justify;">“Abe Amerika’da ne yapıyor?” </p>

<p style="text-align: justify;">Bu sorunun ardından, bir köşeden öfkeyle bizi seyretmekte
olan Emma’nın yerinden kalkıp sessizce salondan çıktığını fark ettim.</p>

<p style="text-align: justify;">Onun değişken hallerine alışkın olduğu belli olan çocuklar
buna aldırış etmemişti.</p>

<p style="text-align: justify;">Bayan Peregrine sertçe, “Abe’in ne yaptığını boş verin,” dedi.</p>

<p style="text-align: justify;">“Ne zaman dönecek?” </p>

<p style="text-align: justify;">“Bunu da kafanıza takmayın. Şimdi yemeğimizi yiyelim!” </p>

<p style="text-align: justify;">Herkes sandalyelere üşüştü. Boş olduğunu düşünerek bir
sandalyeye oturunca kasığıma bir çatalın battığını hissettim. O anda Millard, “Affedersin!”
diye bağırdı. Neyse ki Bayan Peregrine onu giyinmesi için masadan uzaklaştırdı.</p>

<p style="text-align: justify;">Millard giderken arkasından, “Sana kaç kere söyledim, kibar insanlar
yemeğe çıplak gelmez!” diye seslendi.</p>

<p style="text-align: justify;">Mutfak görevlisi olan çocuklar ellerinde tepsilerle içeri
girdiler.</p>

<p style="text-align: justify;">Tepsilerde gümüş kapaklarla örtülü tabaklar vardı. Çocuklar
ne yemek olduğuna dair heyecanlı bir iddiaya tutuşmuştu.</p>

<p style="text-align: justify;">“Wellington samuru!” diye bağırdı bir çocuk.</p>

<p style="text-align: justify;">Bir başkası, “Tuzlanmış kedi yavrusu ve cadaloz ciğeri,” deyince
daha küçük olanlar öğürerek tepki verdi. Fakat sonunda kapaklar kaldırılınca,
ortaya krallara layık yemeklerden oluşan görsel bir şölen çıktı: fırında nar
gibi kızarmış bir kaz; etrafı limon dilimleri, dereotu ve eriyen tereyağı
parçalarıyla süslenmiş koca birer somon ve morina; bir kâse dolusu midye
buğulaması; fırınlanmış sebzelerle dolu tabaklar; hâlâ buharı tüten somun somun
ekmekler; ilk kez gördüğüm, ancak çok lezzetliye benzeyen çeşit çeşit pelteler
ve soslar. Gaz lambalarının titreyen ışığı altında hepsi çok iştah açıcı görünüyordu.
Bu yemeklerin Rahip Deliğinde mideme indirdiğim, nereden geldiği belli olmayan
yağlı yahnilerle yakından uzaktan ilgisi yoktu. Kahvaltıdan beri tek lokma
yememiştim, bu nedenle tıka basa yemeye koyuldum.</p>

<p style="text-align: justify;">Sıra dışı çocukların sıra dışı yeme alışkanlıkları olmasına
şaşırmamam gerekirdi; gelgelelim, ağzıma götürdüğüm iri lokmalar arasında masanın
etrafındakilere göz atmaktan kendimi alamıyordum.</p>

<p style="text-align: justify;">Havaya kalkan kız Olive, yere sabitlenmiş bir sandalyeye
kemerle bağlanmıştı; bu sayede tavana doğru yükselmesi önleniyordu. Masada oturanları
böceklerin rahatsız etmesi söz konusu değildi çünkü midesinde arılar yaşayan
Hugh, bir köşedeki tek kişilik masada, bir sinekliğin altında yemeğini yiyordu.
Bayan Peregrine’in yanında oturan ve altın renkli kıvır kıvır saçlarıyla bebek
gibi bir güzelliğe sahip olan Claire bir lokma olsun yemiyordu.</p>

<p style="text-align: justify;">“Sen aç değil misin?” diye sordum ona.</p>

<p style="text-align: justify;">Hugh, “Claire bizimle birlikte yemez,” diye cevap vermek
için atılınca ağzından dışarı bir arı kaçıverdi. “O utangaçtır.” </p>

<p style="text-align: justify;">Ona ters ters bakan Claire, “Utangaç değilim!” dedi.</p>

<p style="text-align: justify;">“Yaa? Öyleyse yesene!” </p>

<p style="text-align: justify;">Bayan Peregrine, “Burada kimse yeteneğinden dolayı utanmaz,”
dedi. “Bayan Densmore yalnız yemeyi tercih ediyor, o kadar. Öyle değil mi Bayan Densmore?”</p>

<p style="text-align: justify;">Kız gözlerini önündeki boşluğa dikmişti, üstünde toplanan
dikkatlerin dağılmasını istediği belliydi.</p>

<p style="text-align: justify;">Bir smokin ceket giymiş olan (ve üstünde başka bir şey
bulunmayan) Millard yanımda oturuyordu. “Claire’in başının arkasında ağzı var,”
diye durumu açıkladı.</p>

<p style="text-align: justify;">“Ne var dedin?” </p>

<p style="text-align: justify;">“Hadi göster ona!” dedi birisi. Sonunda masadaki herkes Claire’e
bir şey yemesi için baskı yapmaya başlamıştı. Kızcağız nihayet, onları
susturmak için istenileni yaptı.</p>

<p style="text-align: justify;">Önüne kazın butlarından biri konmuştu. Kız sandalyede ters döndü,
ardından sırtını elleriyle sıkıca tutup başının gerisiyle tabağa doğru eğildi.
Az sonra belirgin bir şapırtı duydum. Başını havaya kaldırdığında buttan büyük
bir parçanın koparılmış olduğunu gördüm.</p>
<p style="text-align: justify;">Kızın altın rengi saçının altında keskin dişler vardı. O
anda Bayan Peregrine’in albümünde gördüğüm Claire’in tuhaf fotoğrafını hatırladım.
Fotoğrafçı yan yana iki fotoğraf koymuştu. İlkinde kızın zarif ve güzel yüzü
görünüyordu. İkincisinde kıvır kıvır saçlar başının arka tarafını kaplamıştı.</p>
<div class="newpage">

<div class="illustration" id="claireinaltinsarisibukleleri">
<img src="../Images/24claireinaltinsarisibukleleri.jpg" alt="Claire’in Altın Sarısı Bukleleri"/>
</div>

</div>
<p style="text-align: justify;">Claire öne dönüp kollarını göğsünde kavuşturdu. Kendisiyle dalga
geçilmesine yol açacak bir gösteriye zorlanmasından dolayı kızgındı. Çocuklar
beni soru yağmuruna tutarken o hiç sesini çıkarmadan oturdu. Bayan Peregrine
dedemle ilgili birkaç soruyu daha savuşturduktan sonra çocuklar başka konulara
yöneldiler. Özellikle 21. yüzyıl yaşamına ilgi duydukları anlaşılıyordu.<br/></p>

<p style="text-align: justify;">Horace adında ergen bir çocuk, “Ne tür uçan otomobilleriniz var?”
diye sordu. Giydiği koyu renkli takım elbise yüzünden bir cenaze
levazımatçısının çırağını andırıyordu.</p>

<p style="text-align: justify;">“Hiç yok,” diye cevap verdim. “Henüz yapılmadı.” </p>

<p style="text-align: justify;">Bir başka çocuk olumlu bir cevap alma umuduyla “Ayda
şehirler kurdular mı?” diye sordu.</p>

<p style="text-align: justify;">“Altmışlı yıllarda orada bir miktar çöp ve dikili bir bayrak
bıraktık ama hepsi bundan ibaret.” </p>

<p style="text-align: justify;">“Britanya hâlâ dünyaya hükmediyor mu?” </p>

<p style="text-align: justify;">“Eh... pek sayılmaz.” </p>

<p style="text-align: justify;">Hayal kırıklığına uğramış gözüküyorlardı. Bunu bir fırsat
olarak gören Bayan Peregrine, “Gördünüz mü çocuklar? Gelecek beklediğiniz gibi
muhteşem değil,” dedi. “Bizim eski ve güzel dünyamızın bir eksiği yok!” Bu
konuyu sık sık kafalarına sokmaya çalışsa da pek başarılı olamadığını
hissettim. Fakat merakımı hâlâ giderememiştim; bu “eski ve güzel şimdiki
zamanda” ne kadar zamandan beri yaşıyorlardı?</p>

<p style="text-align: justify;">“Bir sakıncası yoksa hepinizin kaç yaşında olduğunu
öğrenebilir miyim?” diye sordum.</p>

<p style="text-align: justify;">“Ben seksen üç yaşındayım,” dedi Horace.</p>

<p style="text-align: justify;">Olive elini heyecanla kaldırdı. “Ben gelecek hafta yetmiş
beş buçuk yaşında olacağım!” Günler hiç değişmediği halde ay ve yıl hesabını
nasıl şaşırmadıklarını merak etmiştim.</p>

<p style="text-align: justify;">Enoch adındaki, iri gözkapakları olan oğlan, “Ben ya yüz on yedi
ya yüz on sekiz yaşındayım,” dedi. Oysa on üçünden fazla göstermiyordu.</p>

<p style="text-align: justify;">“Bundan önce başka bir döngüde yaşıyordum,” diye durumu
açıkladı.</p>

<p style="text-align: justify;">Ağzından kaz yağı damlayan Millard, “Ben neredeyse seksen yediye
basacağım,” dedi. Konuşurken görünmeyen çenesiyle yarısını çiğnediği koca bir
et parçası sallanıp duruyordu. Bazı çocuklar gözlerini kapatıp başlarını başka
yöne çevirirken homurdandılar.</p>

<p style="text-align: justify;">Sıra bana gelmişti. Onlara on altı yaşında olduğumu söyledim.</p>

<p style="text-align: justify;">Bazı çocukların gözü fal taşı gibi açılmıştı. Olive
şaşkınlıkla güldü.</p>

<p style="text-align: justify;">O kadar küçük yaşta olmam onlara garip gelmişti, onların
öylesine genç görünmesi de bana garip geliyordu. Florida’da seksen yaşında bir
sürü insan tanıyordum, oysa bu çocukların tavırları onlara hiç benzemiyordu.
Burada sürdükleri sabit yaşam, birbirinden farksız bir seyir izleyen günler, bu
ebedi ve ölümsüz yaz mevsimi onların sadece bedenlerini değil duygularım da
sabitlemiş gibiydi. Hepsi Peter Pan ve Kayıp Çocuklar gibi gençlikleri
içinde donakalmıştı.</p>

<p style="text-align: justify;">Dışarıda aniden bir patlama oldu. Bu akşam ikinci kez
gerçekleşen bu patlama ilkinden daha yüksek ve yakındaydı. Masadaki bütün tabak
çanak zangırdamıştı.</p>

<p style="text-align: justify;">Bayan Peregrine, “Herkes acele edip yemeğini bitirsin!” diye
bağırdığı anda, yeni bir darbe bütün evi salladı. Bu kez arkamdaki duvarda
duran çerçeveli bir resim yere düşmüştü.</p>

<p style="text-align: justify;">“Nedir bu?” diye sordum.</p>

<p style="text-align: justify;">“Yine o kahrolası Almanlar!” diye homurdanan Olive minik yumruğunu
masaya indirdi. Huysuz bir yetişkini taklit ettiği belliydi.</p>

<p style="text-align: justify;">Ardından uzaklarda bir yerde uçan bir böceğin vızıltısı gibi
bir ses işittim. O anda neler olup bittiğini anlamıştım. 3 Eylül 1940 gecesini
yaşıyorduk ve birazdan gökyüzünden düşecek bir bomba evde kocaman bir delik
açacaktı. Vızıltı, hava saldırısını haber veren ve sırttan yükselen sirenin
sesiydi.</p>

<p style="text-align: justify;">Boğazıma sarılan panikle birlikte, “Buradan çıkmamız lazım,”
diye bağırdım. “Bomba düşmeden önce çıkmalıyız!” </p>

<p style="text-align: justify;">Olive, “Bilmiyor,” diye kıkırdadı. “Öleceğimizi zannediyor.”
</p>

<p style="text-align: justify;">Smokin ceketinin omzunu silken Millard, “Sadece döngü
tamamlanıyor,” dedi. “Heyecanlanmana gerek yok.” </p>

<p style="text-align: justify;">“Bu her gece oluyor mu?” </p>

<p style="text-align: justify;">Bayan Peregrine başını salladı. “Her bir gece,” dedi.
Buna rağmen kendimi pek güvende hissetmiyordum.</p>

<p style="text-align: justify;">“Dışarı çıkıp Jacob’a gösterelim mi?” diye sordu Hugh.</p>

<p style="text-align: justify;">Yirmi dakika somurttuktan sonra birden coşan Claire, “Evet, çıkabilir
miyiz?” diye rica etti. “Döngünün tamamlanması çok güzel bir olay!” </p>

<p style="text-align: justify;">Bayan Peregrine yemeklerini bitirmedikleri için itiraz etti,
fakat çocuklar öyle ısrarcıydı ki sonunda yumuşadı. “Pekâlâ, ama maskelerinizi takmadan
çıkmayın,” dedi.</p>

<p style="text-align: justify;">Sandalyelerinden fırlayan çocuklar koşarak odadan çıkarken zavallı
Olive oturduğu yerde kalmıştı. Sonunda biri acıyıp dönerek onun kemerini çözdü.
Çocukların arkasından duvarları ahşap kaplı girişe koştum. Hepsi bir dolaptan
bir şey alıp dışarı fırlıyordu.</p>

<p style="text-align: justify;">Bayan Peregrine bu cisimlerden birini bana verince elimde
evirip çevirerek inceledim. Siyah lastikten yapılma sarkmış bir yüzü andıran cismin
şok yüzünden donmuş gözleri andıran, camdan büyük delikleri vardı. Hortumu
andıran burun kısmı üstünde delikler olan bir kutuya giriyordu.</p>

<p style="text-align: justify;">“Hadi sen de tak şunu,” dedi Bayan Peregrine. O anda
elimdekinin bir gaz maskesi olduğunu fark ettim.</p>

<p style="text-align: justify;">Maskeyi yüzüme geçirip kadınla birlikte bahçeye çıktım.
Çocuklar kareleri olmayan bir tahtanın üstüne dağılmış satranç taşlarını andırıyordu.
Yukarıya dönük maskelerin ardında kim oldukları belli değildi. Göğe yükselen
kara duman bulutlarını seyrediyorlardı. Belirsiz bir uzaklıkta ağaçların tepesi
yanıyordu. Her yönden savaş uçaklarının uğultusu duyuluyordu.</p>

<p style="text-align: justify;">Arada bir boğuk bir patlama sesi yükseliyor, o anda göğsüm ikinci
bir kalp atıyormuş gibi çarpıyordu. Ardından birisi tam önümde bir fırının
kapağını açıp kapatıyormuş gibi kavurucu bir sıcak dalgası yayılıyordu. Ben her
sarsıntıda ürkerek eğilirken çocuklar pek korkmuşa benzemiyordu. Aksine,
sözleri bombaların düşme ritmiyle son derece uyumlu bir şarkı söylüyorlardı.</p>

<p style="text-align: justify;">Kaç tavşan kaç, kaç tavşan KAÇ!</p>

<p style="text-align: justify;">Çiftçi tüfeğini atıyor, bam, bam, BAM!</p>

<p style="text-align: justify;">Yemesin tavşan yahnisi, Öyleyse kaç tavşan kaç, kaç tavşan
KAÇ!</p>

<p style="text-align: justify;">Tam şarkı sona erdiği anda parlak izli mermiler gökyüzünü
aydınlattı.</p>

<p style="text-align: justify;">Çocuklar bir havai fişek gösterisini seyreder gibi
alkışlarken parlak ve uzun ışık izleri maskelerine yansıyordu. Bu gece
saldırısı yaşamlarının öyle sıradan bir parçası haline gelmişti ki, bunu dehşet
verici bir olay olarak düşünemiyorlardı. Hatta Bayan Peregrine’in albümünde
gördüğüm fotoğrafın altında Güzel Gösterimiz yazıyordu.</p>

<p style="text-align: justify;">Ben de bu marazi biçimiyle öyle olduğunu umdum.</p>
<div class="newpage">

<div class="illustration" id="guzelgosterimiz">
<img src="../Images/25guzelgosterimiz.jpg" alt="Güzel Gösterimiz"/>
</div>

</div>

<p></p>

<p style="text-align: justify;">Havada uçan o metal parçaları bulutlarda delikler açmış gibi yağmur
çiselemeye başlamıştı. Sarsıntıların sıklığı da azalmıştı. Taarruz sona
ermişe benziyordu.<br/></p>

<p style="text-align: justify;">Çocuklar bahçeden ayrılmaya başlayınca içeri döneceğimizi sanmıştım,
oysa ön kapıdan geçip bahçenin bir başka köşesine doğru gidiyorlardı.</p>

<p style="text-align: justify;">Maskeli iki çocuğa, “Nereye gidiyoruz?” diye sordum.</p>

<p style="text-align: justify;">Bana cevap vermeseler de yüzümdeki endişeyi fark etmiş
olsalar gerek, ellerimden usulca tutup diğerlerinin yanına götürdüler.</p>

<p style="text-align: justify;">Evin etrafından dolaşıp arka köşeye gittik. Herkes budanmış
dev bir heykelin yanında toplanmıştı. Fakat bu heykel mitolojik bir yaratığa ait
olmayıp otların üstünde uzanmış dinlenen bir adamı tasvir ediyordu.</p>

<p style="text-align: justify;">Adam bir dirseğini yere dayamış, diğer kolunu gökyüzüne uzatmıştı.
Ancak bir süre geçtikten sonra bunun, Michelangelo’nun Şistine şapelindeki ünlü
Adem freskinin yapraklardan yapılmış bir taklidi olduğunu fark edebildim.
Çalıdan yapılmış olduğu düşünüldüğünde, gerçekten göz alıcıydı. Göz yerine iki
tane çiçek açmış gardenya barındıran suratına bakınca, Adem’in durgun yüz
ifadesini kolayca zihinde canlandırmak mümkündü.</p>

<p style="text-align: justify;">Dağınık saçlı kızın yakında durduğunu gördüm. Üstündeki
çiçek desenli basmadan elbise o kadar çok yamanmıştı ki, artık yorgana benziyordu.
Yanına sokulup Adem’i göstererek, “Bunu sen mi yaptın?” dedim.</p>

<p style="text-align: justify;">Başını salladı.</p>

<p style="text-align: justify;">“Nasıl?” </p>

<p style="text-align: justify;">Yere eğilip avucunu otların biraz üstünde tuttu. Birkaç
saniye sonra, elinin şeklini taşıyan bir kısım çimen kıpırdanıp gerilmeye başladı.
Sonunda avucuna değecek kadar uzamışlardı.</p>

<p style="text-align: justify;">“Bu çılgınca bir şey,” dedim. Açıkçası düşüncelerimi tam
olarak ifade edememiştim.</p>

<p style="text-align: justify;">Birisi beni susturdu. Bütün çocuklar sessizce başlarını
yukarı kaldırmış, gökyüzünün belli bir yerine bakıyorlardı. Başımı kaldırıp o yöne
baktığımda duman bulutlarından başka bir şey göremedim.</p>

<p style="text-align: justify;">Yangınların yarattığı titreşen turuncu ışıklar bulutlara
vuruyordu.</p>

<p style="text-align: justify;">Derken tek bir uçağın motorunun diğerlerinden farklı bir
yönde homurdandığını duydum. Ses yakından geliyor ve gittikçe yaklaşıyordu.</p>

<p style="text-align: justify;">Bütün benliğimi bir panik dalgası kaplamıştı. İşte tam bu gece
öldürüldüler. Sadece bu gece değil tam bu anda. Bu çocuklar her akşam ölüp
döngü tarafından yeniden diriltiliyorlar mıydı? Bir tür Sisifos intihar kültü
gibi parçalanmaya mahkum edilip ardından sonsuzluğa dek parçaları yeniden bir
araya mı getiriliyordu?</p>

<p style="text-align: justify;">Bulutları yaran küçük gri bir cisim hızla üstümüze doğru
geliyordu.</p>

<p style="text-align: justify;">Bir kaya bu diye düşündüm. Oysa kayalar düşerken ıslık sesi çıkarmazdı.</p>

<p style="text-align: justify;">Kaç tavşan kaç. Kaçmasına kaçacaktım da hiç vakit yoktu.
Bütün yapabildiğim çığlık atıp sipere girmek için yere atlamaktan ibaretti.</p>

<p style="text-align: justify;">Gelgelelim ortada siper yoktu, o yüzden otların üstüne
atlayıp sanki bedenimi koruyacakmış gibi ellerimi başımın üstüne koydum.</p>

<p style="text-align: justify;">Dişlerimi sıkıp gözlerimi yumdum ve nefesimi tuttum. Ne var
ki beklediğim sağır edici patlamanın yerine her şey tamamen ve derin bir
sessizlik içine gömülmüştü. Birdenbire ortalıkta ne homurdanan motorlar, ne
ıslık çalan bombalar, ne uzaklardan duyulan silah sesleri kalmıştı. Sanki biri
bütün dünyayı sessizliğe boğmuştu.</p>

<p style="text-align: justify;">Yoksa ölmüş müydüm?</p>

<p style="text-align: justify;">Gözlerimi açıp yavaşça arkama baktım. Rüzgarla sallanmakta olan
ağaç dalları boşlukta donup kalmıştı. Gökyüzü hareketsiz alevlerin bir duman
bulutunu yaladığı bir fotoğrafı andırıyordu.</p>

<p style="text-align: justify;">Yağmur damlaları gözlerimin önünde asılı duruyordu.
Çocukların oluşturduğu halkanın ortasındaysa, sırlarla dolu bir ritüel nesnesi gibi
havada asılı kalan bir bomba vardı. Aşağı doğru eğilmiş ucu, Adem’in
gökyüzüne uzanan parmağının üstünde dengedeymiş gibi duruyordu.</p>

<p style="text-align: justify;">Derken seyretmekte olduğunuz bir film projeksiyon
makinesinde yanmışçasına, çok parlak beyazlıkta sıcak bir dalga ortaya çıkıp her
şeyi yuttu.</p>

<p style="text-align: center;"><img alt="ARA" src="../Images/ARA.jpg"/><br/></p>

<p style="text-align: justify;">Tekrar duymaya başladığımda işittiğim ilk ses kahkahalardı.
Ardından beyazlık giderek ortadan kalkınca hepimizin az önce olduğu gibi Adem’in etrafında bulunduğunu gördüm. Yalnız artık ortada bomba yoktu. Gece yine
sessizliğe bürünmüştü ve tek ışık kaynağı bulutsuz gökyüzünde parlayan
dolunaydı. Tepemde beliren Bayan Peregrine bana elini uzattı. Kadının elini
tutup afallamış bir vaziyette sendeleyerek ayağa kalktım.</p>

<p style="text-align: justify;">“Lütfen özrümü kabul et. Seni daha iyi hazırlamalıydım.” Buna
rağmen gülmesini zor bastırdığı belliydi. Maskelerini çıkaran çocuklar da
gülüyordu. Sarhoş olduğumdan kesinlikle emindim.</p>

<p style="text-align: justify;">Sersemlemiş ve keyifsiz bir haldeydim. Bayan Peregrine’e, “Gece
oldu, artık eve gitsem iyi olur,” dedim. “Yoksa babam merak eder.” </p>

<p style="text-align: justify;">Ardından çabucak ekledim. “Şimdi eve gidebilirim değil mi?” </p>

<p style="text-align: justify;">“Tabii gidebilirsin,” deyip yüksek sesle bana höyüğe kadar eşlik
edecek bir gönüllü istediğini söyledi. Emma’nın öne çıktığını görünce çok
şaşırdım. Bayan Peregrine bu durumdan hoşnut görünüyordu.</p>

<p style="text-align: justify;">Müdireye, “Ondan emin misiniz?” diye fısıldadım. “Daha
birkaç saat önce gırtlağımı kesmeye hazırdı.” </p>

<p style="text-align: justify;">“Bayan Bloom çabuk öfkelenen biri olabilir ama en güvendiğim
çocuklarımdan biridir. Hem sanırım meraklı kulaklardan uzakta konuşacağınız şeyler
olabilir. “</p>

<p style="text-align: justify;">Beş dakika sonra ikimiz yola koyulmuştuk; ancak bu kez
ellerim bağlı değildi, ayrıca sırtıma bir bıçak dayanmamıştı. Birkaç küçük çocuk
bahçenin bitimine kadar bizi takip etti. Yarın gelip gelmeyeceğimi merak
ediyorlardı. Üstü kapalı vaatlerde bulunsam da, bırakın ertesi günü şu anda
neler olup bittiğini anlamakta bile güçlük çekiyordum.</p>

<p style="text-align: justify;">Birlikte karanlık ormana girdik. Ev ardımızda gözden
kaybolunca Emma bir avucunu havaya doğru çevirip bileğine bir fiske vurdu.</p>

<p style="text-align: justify;">O anda parmaklarının hemen üstünde küçük bir ateş topu
belirdi.</p>

<p style="text-align: justify;">Tepsi taşıyan bir garson gibi elini havaya uzatarak yolu
aydınlattı.</p>

<p style="text-align: justify;">Yürüdükçe gölgelerimiz ağaçlara vuruyordu.</p>

<p style="text-align: justify;">Gittikçe daha ürkütücü bir hal alan sessizliği bozmak için, “Sana
bunun ne kadar müthiş olduğunu söylemiş miydim?” dedim.</p>

<p style="text-align: justify;">“Hiç de müthiş değil,” deyip alevi yaklaştırınca yükselen
sıcaklığı yüzümde hissettim. İrkilerek birkaç adım geri gittim.</p>

<p style="text-align: justify;">“Onu demek istemedim, yani bunu yapabilmen müthiş.” </p>

<p style="text-align: justify;">Sertçe, “Doğru düzgün konuşursan ne demek istediğini
anlayabilirim,” dedi ve ardından durdu.</p>

<p style="text-align: justify;">Belli bir mesafede durmuş birbirimize bakıyorduk. “Benden korkmana
gerek yok,” dedi.</p>

<p style="text-align: justify;">“Yaa öyle mi? Benim şeytani bir yaratık olmadığımı
düşündüğün ne malum? Hem bunun beni yalnız yakalayıp öldürmek için bir oyun
olmadığını nereden bileyim?” </p>

<p style="text-align: justify;">“Aptallık etme. Tanımadığım bir yabancı olarak ansızın çıkıp
geldin, sonra deli gibi benim peşime düştün. Ne düşünecektim yani?” </p>

<p style="text-align: justify;">“Güzel, anladım,” diye konuşsam da aslında öyle demek
istememiştim.</p>

<p style="text-align: justify;">Gözlerini yere çevirip çizmesinin ucuyla toprakta küçük bir
delik oymaya başladı. Bir süre sonra elindeki alevin rengi turuncudan soğuk bir
laciverde dönmüştü. “Söylediğim doğru değildi. Seni tanımıştım.” </p>

<p style="text-align: justify;">Başını kaldırıp bana baktı. “Ona çok benziyorsun.” </p>

<p style="text-align: justify;">“Bazen başkaları da söyler bunu.” </p>

<p style="text-align: justify;">“Daha önce söylediğim o berbat laflar için özür dilerim.
Sana inanmak istemedim, yani söylediğin kişi olduğuna. Bunun ne demek olduğunu biliyordum.”
</p>

<p style="text-align: justify;">“Anlıyorum. Büyümeye başladığımda hepinizi tanımayı çok
istemiştim. Sonunda bu da oldu...” Başımı iki yana salladım. “Böyle bir
olay yüzünden olmasından dolayı üzgünüm. “</p>

<p style="text-align: justify;">Derken kız hızla bana koşup kollarını boynuma doladı. Alev bana
dokunmasından hemen önce sönmüştü. Alevi taşıyan eli sıcaktı.</p>

<p style="text-align: justify;">Bu genç kız görünümlü yaşlı kadınla, daha doğrusu, benim yaşımdaki
haliyle büyükbabama âşık olan bu güzel kızla bir süre karanlıkta öylece kaldık.
Benim de ona sarılmaktan başka yapabileceğim bir şey yoktu, o yüzden ben de
öyle yaptım. Bir süre sonra galiba ikimiz de ağlamaya başlamıştık.</p>

<p style="text-align: justify;">Karanlıkta derin bir nefes aldığını duydum. Kız artık
toparlanmıştı.</p>

<p style="text-align: justify;">Elindeki alev tekrar belirdi.</p>

<p style="text-align: justify;">“Bunun için özür dilerim,” diye konuştu. “Ben pek ...” </p>

<p style="text-align: justify;">“Üzülme.” </p>

<p style="text-align: justify;">“Yola devam etmeliyiz.” </p>

<p style="text-align: justify;">“Öyleyse düş önüme.” </p>

<p style="text-align: justify;">Huzurlu bir sessizlik içinde ormanda yürüdük. Bataklığa
geldiğimiz zaman Emma, “Sadece benim bastığım yerlere bas,” dedi.</p>

<p style="text-align: justify;">Onun ayak izlerinin bulunduğu yerlere basarak yürüdüm.
Emma’nın elindeki alevi desteklermiş gibi, uzaktaki yeşil yığınların içinden
parlak bataklık gazları yükseliyordu.</p>

<p style="text-align: justify;">Höyüğe gelince eğilerek içeri girdik. Tek sıra halinde
sürünerek içerideki boşluğa kadar gidip tekrar dışarı çıktığımızda her taraf
sisle kaplanmıştı. Emma patikaya ulaşana kadar önden gitti. Yola geldiğimizde parmaklarını
elime geçirip sıktı. Bir süre konuşmadan durduk.</p>

<p style="text-align: justify;">Ardından dönüp gitti. Sis onu öyle çabuk yutmuştu ki, bir an
gerçekten orda olup olmadığını düşünmekten kendimi alamadım.</p>

<p style="text-align: center;"><img alt="ARA" src="../Images/ARA.jpg"/><br/></p>

<p style="text-align: justify;">Kasabaya dönerken neredeyse sokakların at arabalarıyla dolu
olmasını bekliyordum. Oysa beni uğuldayan jeneratörler ve pencerelerin ardında
parlayan TV ekranları karşıladı. Buna eve dönmek denebilirse, eve dönmüştüm.</p>

<p style="text-align: justify;">Her zamanki gibi barda duran Kev beni görünce kadeh
kaldırdı.</p>

<p style="text-align: justify;">Pubda oturan adamların hiçbiri beni linç etmeye kalkışmadı.
Her şey yerli yerinde duruyordu.</p>

<p style="text-align: justify;">Üst kata çıktığımda babam küçük masaya koyduğu laptopun karşısında
uyukluyordu. Kapıyı kapatınca sıçrayarak uyandı.</p>

<p style="text-align: justify;">“Oh! Hey! Geç kaldın. Yani geç kaldın mı? Saat kaç?” </p>

<p style="text-align: justify;">“Bilmiyorum. Herhalde daha dokuz olmadı. Jeneratörler henüz çalışıyor.
“</p>

<p style="text-align: justify;">Gerinip gözlerini ovuşturdu. “Bugün ne yaptın? Yemeğe
gelirsin diye ummuştum.” </p>

<p style="text-align: justify;">“Eski evi biraz daha araştırdım.” </p>

<p style="text-align: justify;">“İşe yarar bir şey buldun mu?” </p>

<p style="text-align: justify;">“Eh... pek sayılmaz,” diye cevap verirken daha uygun bir
hikâye uydurmam gerektiğini düşündüm.</p>

<p style="text-align: justify;">Bana garip gözlerle baktı. “Nereden buldun onları?” </p>

<p style="text-align: justify;">“Neleri?” </p>

<p style="text-align: justify;">“Üstündeki giysileri.” </p>

<p style="text-align: justify;">Üstüme bakınca tüvit pantolonu ve askıyı tamamen unuttuğumu fark
ettim. Daha uygun bir cevap düşünecek vaktim olmadığımdan, “Evde buldum
bunları, hoş değiller mi?” deyiverdim.</p>

<p style="text-align: justify;">Babam yüzünü ekşitti. “Ortalıkta bulduğun elbiseleri mi
giydin?</p>

<p style="text-align: justify;">Jake bu hiç sağlıklı değil. Pantolonunla montuna ne oldu?” </p>

<p style="text-align: justify;">Konuyu değiştirmem gerekiyordu. “Çok kirlenmişlerdi, bu
yüzden, ee...” Bilgisayar ekranında açık duran dosyayı yeni fark etmiş gibi
işaret ettim. “Vaay, senin kitap mı bu? Nasıl gidiyor?” </p>

<p style="text-align: justify;">Bilgisayarın kapağını hızla kapattı. “Şu anda konu benim
kitabım değil. Önemli olan burada geçirdiğimiz vakti seni tedavi edecek şekilde
kullanmak. O eski evde bütün gün tek başına dolanmanın gerçekten Dr. Golan’ın
aklından geçen bir yöntem olduğundan emin değilim. Bu yolculuğa izin verdiğinde herhalde bunu düşünmüyordu.”</p>

<p style="text-align: justify;">“Vaay, galiba rekor kırdın.” </p>

<p style="text-align: justify;">“Ne rekoru?” </p>

<p style="text-align: justify;">“Psikiyatrımdan uzun süre bahsetmeme rekoru.” Kolumda
olmayan bir saate bakıyormuş gibi yaptım. “Dört gün, beş saat, yirmi altı
dakika.” İçimi çektim. “Gayet uzun sürdü.” </p>

<p style="text-align: justify;">“O adamın sana çok yardımı dokundu. Onu bulmasaydık şu anda
ne halde olurdun, kim bilir.” </p>

<p style="text-align: justify;">“Haklısın baba, Dr. Golan bana yardım etti. Fakat bu,
yaşamının her anını kontrol etmesi gerektiği anlamına gelmiyor. Demek istiyorum
ki, annemle birlikte üstünde ‘Golan Ne Yapardı?’ yazan bir bilezik
alabilirdiniz. Böylece bir şey yapmadan önce hep kendi kendime sorardım.
Tuvalete giderken bile sorardım. ‘Dr. Golan nasıl sıçmamı isterdi? Acaba yan
tarafa mı yapsam, yoksa dosdoğru ortaya mı bıraksam? Psikoljik açıdan en
faydalı sıçma şekli nasıl olur acaba?”’ Babam birkaç saniye sustuktan sonra
çok kısık ve ağır bir ses tonuyla konuştu. Ertesi gün istesem de istemesem de
onunla birlikte kuşları izleyeceğimi söyledi. Büyük bir hata yaptığını
söylediğim zaman kalkıp alt kata indi. Ben içtiğini filan düşünüp üstümdeki soytarı
kıyafeti çıkarmaya gittim. Birkaç dakika sonra odamın kapısını vurdu ve
telefonda birinin benimle konuşmak istediğini söyledi.</p>

<p style="text-align: justify;">Telefondaki kişinin annem olduğunu düşünerek dişlerimi sıkıp
onun ardından pubın köşesindeki telefon kulübesine gittim. Babam ahizeyi bana
uzatıp bir masaya oturdu. Kulübenin kapısını kapadım.</p>

<p style="text-align: justify;">“Alo?“</p>

<p style="text-align: justify;">Bir adam, “Az önce babanla konuştum, sesi biraz bozuk
geliyordu,” diye konuştu.</p>

<p style="text-align: justify;">Konuşan Dr. Golan’dı.</p>

<p style="text-align: justify;">Babamın da senin de diye saydırmayı düşündüm ama durumun hassas
olduğunun farkındaydım. Şimdi Golan’ı terslersem bu seyahatin sonu olurdu. Sıra
dışı çocuklarla ilgili öğrenmem gereken bir sürü konu varken buradan
ayrılamazdım. O yüzden uyumlu davranıp şimdiye kadar başımdan geçenleri -tabii
zaman döngüsü içinde yaşayan çocuklar kısmı hariç- anlattım. Adayla veya
dedemle ilgili özel bir husus olmadığı fikrinin aklıma yatmaya başladığı
kanısını yaratmaya çalıştım. Sanki telefonda minik bir seans yapar gibiydik.</p>

<p style="text-align: justify;">Doktor, “Umarım bana duymak istediklerimi söylemiyorsundur,”
dedi. Bu sözler onun beylik cümlesi haline gelmişti. “Belki oraya gelip seni
kontrol etsem iyi olur. Küçük bir tatil yapmış olurum. Sence nasıl fikir bu?”</p>

<p style="text-align: justify;">Umarım şaka yapıyorsundur diye dua ettim.</p>

<p style="text-align: justify;">“Ben iyiyim. Gerçekten,” diye cevap verdim.</p>

<p style="text-align: justify;">“Rahat ol Jacob, şaka yapıyorum yahu. Hoş, biraz ofisten
uzaklaşsam güzel olurdu ya. Ve gerçekten sana inanıyorum. Sesin iyi geliyor.
Nitekim biraz önce babana, yapabileceği en iyi şeyin sana biraz nefes aldırması
ve işleri kendi başına halletmene izin vermesi olduğunu söyledim.” </p>

<p style="text-align: justify;">“Gerçekten mi?” </p>

<p style="text-align: justify;">“Hem annen baban hem ben senin üstüne fazla düştük. Bu belli
bir noktadan sonra ters etki yapar.” </p>

<p style="text-align: justify;">“Şey, bunu duyduğuma gerçekten sevindim.” </p>

<p style="text-align: justify;">Bir şeyler söyledi ama telefon hattında çok gürültü
olduğundan ne dediğini anlayamadım. “Sizi çok zor duyuyorum. Alışveriş merkezi
gibi bir yerde misiniz?” </p>

<p style="text-align: justify;">“Havaalanındayım. Kız kardeşimi karşılıyorum. Neyse, tatilin
tadını çıkarmanı söylemiştim. Araştırmanı yap, olaylara fazla kafanı takma.
Yakında görüşürüz tamam mı?” </p>

<p style="text-align: justify;">“Tekrar teşekkürler Dr. G.” </p>

<p style="text-align: justify;">Telefonu kapatırken onun hakkında yanlış düşündüğüm için kendime
kızdım. İkinci kez ailemle ters düşerek bana arka çıkmıştı.</p>

<p style="text-align: justify;">Babam bir masaya oturmuş bira içiyordu. Yukarı çıkmadan önce
yanma gittim. “Yarın hakkında...” </p>

<p style="text-align: justify;">“Galiba istediğini yapman iyi olacak.” </p>

<p style="text-align: justify;">“Emin misin?” </p>

<p style="text-align: justify;">Asık suratla omzunu silkti. “Doktorun talimatı.” </p>

<p style="text-align: justify;">“Yemeğe gelirim. Söz .” </p>

<p style="text-align: justify;">Başını sallamakla yetindi. Onu barda bırakıp yatmaya çıktım.</p>

<p style="text-align: justify;">Uykuya dalmadan önce aklıma sıra dışı çocuklar ve Bayan
Peregrine beni tanıştırdıktan sonra sordukları ilk soru geldi: Jacob bizimle mi
kalacak? O zaman, kalmayacağım tabii, diye düşünmüştüm.</p>

<p style="text-align: justify;">Fakat neden olmasındı? Eve hiç dönmesem ne kaçırmış olurdum?
Mağara gibi soğuk evimi, kötü anılarla dolu arkadaşsız kasabamı, benim için
planlanan son derece sıkıcı yaşamı gözümde canlandırdım. O an, bunları
reddetmenin bir kez bile aklıma gelmediğini fark ettim.</p>
</body>
</html>