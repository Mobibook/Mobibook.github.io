<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title></title>





<link href="../Styles/alt.css" type="text/css" rel="stylesheet"/>
<link href="../Styles/pdf_output.css" type="text/css" rel="stylesheet"/>
<link href="../Styles/style.css" type="text/css" rel="stylesheet"/>
<link href="../Styles/title.css" type="text/css" rel="stylesheet"/>
</head>
<body>
<p style="text-align: center;"><img alt="B10" src="../Images/B10.jpg"/><br/></p>

<p style="text-align: justify;">Salı gecesi kendim hakkında bildiğimi sandığım şeylerin çoğunun yanlış
olduğu ortaya çıkmıştı. Pazar sabahı babamla birlikte bavullarımızı toplayıp eve dönmek üzereydik.
Ne yapacağıma karar vermek için sadece birkaç günüm vardı. Ya kalacaktım ya
dönecektim, ki iki seçenek de iyi görünmüyordu. Burada kalıp bildiğim her şeyi
nasıl geride bırakabilirdim?</p>

<p style="text-align: justify;">Fakat bütün bu öğrendiklerimden sonra eve nasıl dönebilirdim?</p>

<p style="text-align: justify;">Daha kötüsü, bu konu hakkında konuşabileceğim kimse yoktu.</p>

<p style="text-align: justify;">Babamla konuşmam söz konusu bile olamazdı. Emma sık sık neden
kalmak gerektiği konusunda hararetli nutuklar atsa da, hiçbiri (ne kadar yavan
görünse de) terk etmem istenen yaşama karşı bir çözüm getirmiyordu. Aynı
şekilde, yegâne çocuklarının nedeni bilinmeyen bir şekilde birdenbire
kaybolmasının ailemi nasıl etkileyeceğinin veya kendisinin bile kabul ettiği
döngünün içindeki boğulma duygusunu nasıl gidereceğinin cevabını da vermiyordu.</p>

<p style="text-align: justify;">“Sen buradayken her şey daha iyi olacak,” demekten başka bir
laf bilmiyordu.</p>

<p style="text-align: justify;">Hele Bayan Peregrine hiç yardımcı olmuyordu. Sadece enine boyuna
konuşmak istediğim halde, verdiği tek cevap benim adıma karar veremeyeceğiydi.
Yine de benim kalmamı istediği belliydi; benim güvenliğim bir yana, döngünün
içindeki varlığım herkesin daha güvende olmasını sağlayacaktı. Fakat bütün
ömrümü onların bekçi köpeği olarak geçirme fikri hoşuma gitmiyordu. (Dedemin de
aynı hisse kapıldığından ve savaştan sonra dönmeyi reddetmesinde kısmen bunun
payı olduğundan kuşkulanmaya başlamıştım.) Sıra dışı çocuklara katılmak aynı
zamanda liseyi bitirememek, üniversiteye gidememek ya da büyüyen insanların
normal olarak yaptıkları diğer işleri yapamamak anlamına geliyordu. Fakat o
zaman kendi kendime ben normal değilim diye hatırlatıyordum.</p>

<p style="text-align: justify;">Hem boş ruhlar beni avlamak istediğine göre, döngünün
dışında yaşayacağım hayat neredeyse her halükârda kısa sürecekti. Günlerimi korku
içinde geçirip sürekli arkamı kollayacak, geceleri kâbuslarla uyanacak, sonunda
gelip biletimi kesmelerini bekleyecektim. Bu olasılık, üniversiteye
gidememekten çok daha kötü görünüyordu.</p>

<p style="text-align: justify;">Sonra üçüncü bir yol olamaz mı diye düşündüm. Elli yıl
boyunca döngünün dışında yaşayıp boş ruhları püskürten Portman Dedem gibi
olamaz mıydım? O zaman buna içimden itiraz eden bir ses yükseldi.</p>

<p style="text-align: justify;">O askeri eğitim almıştı salak. Soğukkanlı bir savaşçı olmuştu.</p>

<p style="text-align: justify;">İçi namlusu kesilmiş tüfeklerle dolu bir dolabı vardı.
Senle kıyaslandığı zaman Rambo gibiydi.</p>

<p style="text-align: justify;">İyimser yanım atış poligonunda eğitim alırım diyordu. Karate
öğrenirim. Sürekli idman yaparım.</p>

<p style="text-align: justify;">Dalga mı geçiyorsun? Lisede bile kendini koruyamadın! Sana muhafızlık
etmesi için o ameleye rüşvet vermek zorunda kaldın.</p>

<p style="text-align: justify;">Birisine silah doğrultmaya kalksan korkudan altına yaparsın.</p>

<p style="text-align: justify;">Hayır, yapmam.</p>

<p style="text-align: justify;">Sen zayıfsın. Sen eziksin. O yüzden sana gerçekten kim olduğunu hiç söylemedi. Beceremeyeceğini biliyordu.</p>

<p style="text-align: justify;">Kes sesini. Kes sesini.</p>

<p style="text-align: justify;">Günler boyunca bu ikilemi yaşadım. Kalayım mı, döneyim mi?</p>

<p style="text-align: justify;">Hiçbir çözüm bulamadan takıntı halinde bunu düşündüm. Bu arada
babamın kitap konusundaki hevesi tamamen kaçmıştı. Çalışmayı azalttıkça morali
daha çok bozulmuştu. Morali bozuldukça barda geçirdiği vakit artmıştı. Hiç o
şekilde içtiğini görmemiştim, gecede altı - yedi bira içiyordu. Öyle olduğu
zaman yanında durmak istemiyordum. Çok efkârlıydı, susup somurtmadığı zaman
duymak istemediğim şeyler söylüyordu.</p>

<p style="text-align: justify;">Bir gece, “Annen yakında beni terk edecek,” dedi. “Kısa
zamanda bir şey yapamazsam, gerçekten bunu yapabilir.” </p>

<p style="text-align: justify;">Ondan kaçmaya başladım. Bunu fark ettiğini bile pek
sanmıyorum.</p>

<p style="text-align: justify;">Geliş gidişlerim hakkında yalan söylemek hüzünlendirici derecede
kolaylaşmıştı.</p>

<p style="text-align: justify;">Bu arada sıra dışı çocukların yuvasında, Bayan Peregrine
adeta bir tecrit uyguluyordu. Sanki sıkıyönetim ilan edilmiş gibiydi. Küçük çocuklar
yanlarında büyük biri olmadan hiçbir yere gidemiyor, büyükler çiftler halinde
dolaşıyor, her seferinde Bayan Peregrine’e haber vermeleri gerekiyordu. Dışarı
gitmek için izin almak işkence gibiydi.</p>

<p style="text-align: justify;">Evin ön ve arka tarafını gözetlemek amacıyla vardiyalar
halinde nöbetçiler görevlendirilmişti. Bütün gün ve gecenin büyük bir kısmı
boyunca pencerelerin önünde dışarıyı seyreden sıkılmış yüzler görülüyordu.
Birinin yaklaştığını gördükleri zaman ucu Bayan Peregrine’in odasındaki zile
bağlı ipe asılıyorlardı. Bu durumda, ne zaman eve gelsem o beni sorgulamak için
kapıda bekliyordu. Döngünün dışında neler oluyordu? Garip bir şeyler görmüş
müydüm?</p>

<p style="text-align: justify;">Takip edilmediğimden emin miydim?</p>

<p style="text-align: justify;">Çocukların biraz keçileri kaçırır gibi olması şaşırtıcı
değildi. Küçükler taşkınlık yaparken büyükler sıkılıyordu. Herkesin duyacağı
bir sesle yeni kurallardan şikâyet ediyorlardı. Durup dururken birinin abartılı
bir şekilde iç çektiği duyuluyordu. Böyle anlarda Millard’ın odada dolaştığını
anlıyorduk. Hugh’un arıları sürüler halinde gezinip etraftakileri sokmaya
başlayınca eve girmeleri yasaklandı.</p>

<p style="text-align: justify;">Bunun üzerine Hugh bütün vaktini pencerenin önünde geçirmeye
başladı. Arıları camın öbür tarafında uçuşuyordu.</p>

<p style="text-align: justify;">Kurşun ayakkabılarını kaybettiğini iddia eden Olive, tavanda
sinek gibi dolaşmaya koyuldu. Odada bulunanların kafasına pirinç taneleri
atıyor, sonunda kafasını kaldıranlar onu görünce neredeyse bayılana kadar
kahkaha attığından dengesi bozulup yere düşecek gibi oluyordu. Düşmemek için
bir avizeye veya kornişe tutunmak zorunda kalıyordu, içlerinde en acayibi
Enoch’tu. Kilden askerleri üzerinde Dr. Frankenstein’ı kıskandıracak deneysel
ameliyatlar yapmak üzere bodrumdaki labaratuvarına kapanmıştı. Berbat bir örümcek
adam yapmak için iki tane askerin kollarıyla bacaklarını kesiyor veya enerjisi
hiç tükenmeyecek şekilde bir süper-kilden-adam yaratmak amacıyla dört tavuğun
yüreğini bir askerin göğsüne yerleştiriyordu. Askerlerin minik gri bedenleri bu
baskıya dayanamayıp birer birer iflas edince, bodrum iç savaştaki bir askeri
hastaneye benzemişti.</p>

<p style="text-align: justify;">Bayan Peregrine’e gelince, o sürekli hareket halindeydi.
Piposunu artarda doldurup içiyor, gözünün önünde olmadıkları anda kaybolacaklarmış
gibi çocukları sürekli kontrol etmek için odadan odaya topallayarak
dolaşıyordu. Arada bir uyuşukluğundan kurtulan Bayan Avocet koridorlarda
gezinip zavallı evlatlarına ümitsizce seslendikten sonra birinin kollarına
yığılınca yatağına geri götürülüyordu.Bayan Avocet’in trajik çilesi ve boş ruhların
ymbryneleri neden kaçırmak istedikleri konusunda bir sürü paranoyakça tahmin yapılıyordu.
Son derece tuhaf teorilerin yanında (bütün gezegeni yutacak kadar geniş,
tarihin en büyük zaman döngüsünü yaratmak), gülünç derecede iyimser teoriler
vardı (boş ruhlarla dost olmak; ruh yiyen korkunç bir canavarın son derece
yalnız olması).</p>

<p style="text-align: justify;">Sonunda eve ürkütücü bir sessizlik çökmüştü. İki gün boyunca
hapis hayatı yaşamak herkesi aşırı halsizliğe itmişti. Depresyona karşı en iyi
savunmanın rutini sürdürmek olduğuna inanan Bayan Peregrine herkesin ilgisini
günlük derslerine çekmeye çalışıyor, günlük yemeklerin hazırlanması ve evin
tertemiz tutulması için uğraşıyordu.</p>

<p style="text-align: justify;">Gelgelelim çocuklar bir iş yapma konusunda doğrudan talimat
almadıkları zaman koltuğa gömülüp boş gözlerle dışarıyı seyrediyor, daha önce
yüzlerce kez okudukları, sayfaları kıvrılmış kitapları karıştırıyor veya
uyuyordu.</p>

<p style="text-align: justify;">Sıra dışı yeteneğini sergilediğini hiç görmediğim Horace bir
akşam çığlık atmaya başladı. Bir grup çocuk fırlayıp nöbet tuttuğu tavan
arasına çıktık. Horace oturduğu sandalyede pür dikkat kesilmiş, bir kâbustan
uyanmışçasına elini havada bir şey kovar gibi savuruyordu. Çığlık atarken
birden anlamsız sözler söylemeye başladı.</p>

<p style="text-align: justify;">Denizlerin kaynadığını, gökyüzünden kül yağdığını, sonsuz
bir duman bulutunun bir örtü gibi dünyayı boğacağını haykırdı. Birkaç dakika
süren bu kehanet gibi duyurulardan sonra görünüşe bakılırsa halsizlikten
kıpırdayamaz olmuş ve huzursuz bir uykuya dalmıştı.</p>

<p style="text-align: justify;">Diğerleri bu olayı daha önce görmüştü. Öyle sık görmüşlerdi ki,
geçirdiği nöbetleri gösteren fotoğraflar Bayan Peregrine’in albümünde vardı. O
yüzden ne yapacaklarını biliyorlardı. Müdirenin talimatı üzerine kollarıyla
bacaklarından tutup yatağına götürdüler.</p>

<p style="text-align: justify;">Birkaç saat sonra uyandığında gördüğü rüyayı hatırlamadığını
söyledi.</p>

<p style="text-align: justify;">Hatırlamadığı rüyaların pek ender gerçeğe döndüğünü iddia etti.
Çocukların kaygılanacak bir sürü meselesi olduğundan bu iddiayı doğru kabul
ettiler. Oysa ben bir şey sakladığını hissetmiştim.</p>
<div class="newpage">

<div class="illustration" id="Kehanet">
<img src="../Images/41kehanet.jpg" alt="Kehanet"/>
</div>

</div>

<p style="text-align: justify;">Cairnholm gibi küçük bir kasabada birisi ortalıkta
görünmediği zaman bunun fark edilmemesi mümkün değildir. O yüzden, Martin çarşamba
günü müzeyi açmayınca ve gece eve dönmeden önce Priest Hole’da her zamanki
gibi içkisini yudumlamaya uğramayınca herkes onun hasta olduğunu düşündü. Kev’in karısı bakmak için eve gittiğinde kapının ardına kadar açık olduğunu,
cüzdanıyla gözlüğünün mutfak tezgâhı üzerinde durmasına rağmen evde kimsenin bulunmadığını
gördü. Bunun üzerine herkes öldüğünden kaygılanmaya başladı. Ertesi gün yine
ortalıkta gözükmeyince bir grup erkek kulübeleri arayıp, ters dönmüş
sandalların altına bakmak için yola çıktı. Evli olmayan ve viski içmeyi seven
bir adamın bir içki âlemi sonunda sızıp kalabileceği her yeri arayacaklardı.
Tam işe koyulmuşlardı ki, telsizden bir anons duyuldu; Martin’in cesedi
okyanusta bulunmuştu.<br/></p>

<p style="text-align: justify;">Onu bulan balıkçı geldiğinde pubda babamla birlikte
oturuyordum.</p>

<p style="text-align: justify;">Daha öğle saatini biraz geçmesine rağmen prensiplere göre kendisine
bira verildi. Birkaç dakika sonra adam olayı anlatmaya başladı.</p>

<p style="text-align: justify;">“Gannet Burnu’nda ağ atıyordum. Ağ bana çok ağır geldi. Çok
garipti çünkü orada genellikle ufak tefek şeyler çıkar, karides filan. Ağın bir yengeç kafesine takıldığını sandım. O yüzden
zıpkını alıp sandalın altına eğildim. Biraz sonra bir şeye takıldı.” Marazi bir
anaokulunda masal saatiymiş gibi hepimiz taburelerimizi ona biraz daha
yaklaştırdık. “Martin’in ta kendisiydi. Uçurumdan aşağı düşmüş ve
köpekbalıkları tarafından ısırılmış gibi bir hali vardı. Gecenin köründe üstünde sabahlığı ve el arabasıyla o
uçurumun tepesinde ne arıyordu kim bilir?” </p>

<p style="text-align: justify;">“Giyinik değil miydi?” diye sordu Kev.</p>

<p style="text-align: justify;">“Belki yatmak üzere giyinmişti. Yağmurda yürümek için değil.”
</p>

<p style="text-align: justify;">Herkes Martin’in ruhu için kısa birer dua mırıldandıktan
sonra teoriler üretmeye başladı. Birkaç dakika geçmeden mekân, çakırkeyif Sherlock
Holmes’larla dolu duman altı bir batakhaneye dönmüştü.</p>

<p style="text-align: justify;">Adamın biri, “Herhalde sarhoştu,” diye ortaya bir fikir attı.</p>

<p style="text-align: justify;">Bir başkası, “Belki uçurumun orada koyun katilini görmüştü, onu
kovalıyordu,” dedi.</p>

<p style="text-align: justify;">“Şu yeni gelen kafadan çatlak adama ne demeli?” diye sordu balıkçı.
“Hani şu kamp yapan.” </p>

<p style="text-align: justify;">Babam taburesinde doğruldu. “Ben iki gece önce ona
rastladım.” </p>

<p style="text-align: justify;">Şaşkınlık içinde ona döndüm. “Bana söylemedin.” </p>

<p style="text-align: justify;">“Kapanmadan yetişmek için eczaneye gidiyordum, bu adam da
kasabanın dışından, karşı taraftan geliyordu. Çok acelesi vardı. Tamamen rahatsız etmek için yanımdan geçerken bir omuz attım.</p>

<p style="text-align: justify;">Durup dik dik bana baktı. Korkutmaya çalışıyordu. Ben de
gözlerimi ona dikip burada ne aradığını, ne işle uğraştığını sordum. Çünkü gördüm
ki, burada insanlar kendilerinden bahsediyorlar.” </p>

<p style="text-align: justify;">Kev tezgâhın üstüne yaslandı. “Eee?” </p>

<p style="text-align: justify;">“Bir an bana vuracakmış gibi davrandı, sonra yürüyüp
uzaklaştı.” </p>

<p style="text-align: justify;">Bunun üzerine birçok müdavim peş peşe sorular sormaya
başladı; bir ornitolog ne iş yapardı, adam niye kamp kurmuştu ve önceden duyduğum
birçok soru. Benimse kaç gündür sormaya can attığım tek bir sorum vardı. “Onda
tuhaf bir şey fark ettin mi? Yüzünde?” </p>

<p style="text-align: justify;">Babam bir an düşündü. “Evet, gerçekten. Güneş gözlüğü
takmıştı.“</p>

<p style="text-align: justify;">“Gece mi?” </p>

<p style="text-align: justify;">“Çok garipti.” </p>

<p style="text-align: justify;">Birden midem bulandı ve kusacak gibi oldum. Babam yumruk yumruğa
bir kavgadan çok daha büyük bir tehlikenin eşiğine gelmişti.</p>

<p style="text-align: justify;">Bu durumu en kısa zamanda Bayan Peregrine’e söylemem gerektiğini
biliyordum. “Amaan, saçmalamayın,” dedi Kev. “Cairnholm’da yüz yıldan beri
cinayet işlenmedi. Hem neden ihtiyar Martin’i öldürmek istesinler ki? Hiç
mantıklı değil. Bahse girerim otopsi sonucu açıklandığı zaman gelecek yüzyıla
yetecek kadar içmiş olduğu ortaya çıkar.” </p>

<p style="text-align: justify;">Balıkçı, “Ondan önce büyük bir bela olabilir,” dedi. “Hava
durumunda büyük bir fırtınanın geldiği söylendi. Son bir yılın en
şiddetlisiymiş.” </p>

<p style="text-align: justify;">Kev, “Hava durumunda söylemişler,” diye dalga geçti. “Şimdi yağmur
yağdığını bilmek istiyorsam o geri zekâlılara güvenmem.” </p>

<p style="text-align: justify;">Ada sakinleri Tabiat Ana’nın Cairnholm’da yapabilecekleri
konusunda genellikle iç karartıcı tahminlerde bulunuyorlardı. Sonuçta hava
koşullarının insafına kalmışlardı ve hepsi doğuştan karamsardı.</p>

<p style="text-align: justify;">Nitekim bu kez en kötü korkuları doğru çıkmıştı. Bir
haftadan beri adayı döven yağmur ve rüzgâr o gece çok sert bir fırtınaya dönüştü.
Kapkara bulutlar gökyüzünü kaplarken denizde köpüklü dev dalgalar oluştu. Bir
yandan Martin’in ölümü, diğer yandan hava durumu hakkında konuşan bütün
kasabanın yanı sıra çocuk yuvasının sakinleri de evlerine hapsoldu.
Pencerelerin panjurları kapatılıp kapılar sürgülendi. Dev dalgalar tekneleri
salladıkça palamarları kopacakmış gibi gıcırdıyordu. Bu fırtınada denize
açılmak intihar anlamına geleceğinden kimse limanı terk etmeyi göze alamadı.</p>

<p style="text-align: justify;">Anakaradaki polis, deniz sakinleşmeden Martin’in cesedini çıkaramadığı
için kasaba halkı onun cesedinin ne olacağı şeklindeki asap bozucu soruyla baş
başa kalmıştı. Sonunda adadaki en büyük buz stoğuna sahip balık satıcısının,
onu dükkânın arkasında somon, morina ve diğer balıklarla birlikte bekletmesine
karar verildi. Ne de olsa, onlar da Martin gibi denizden çıkarılıyordu.</p>

<p style="text-align: justify;">Babam Rahip Deliğinden ayrılmamam için bana sıkı sıkıya
tembih etmişti ama Bayan Peregrine de tuhaf bir şey gördüğüm zaman haber
vermemi tembihlemişti. Kuşkulu bir ölümden daha tuhaf ne olabilirdi? O yüzden,
gece üşüttüğümü bahane edip odama kapandım.</p>

<p style="text-align: justify;">Bir süre sonra pencereden çıkıp yağmur oluğuna tutunarak
aşağı indim. O havada kimse dışan çıkacak kadar enayi olmadığından ana caddede
fark edilme korkusu olmadan koştum. Kırbaç gibi inen yağmur damlaları vurdukça
kapüşonumdan hışırtılar geliyordu.</p>

<p style="text-align: justify;">Çocuk yuvasına vardığımda bana şöyle bir bakan Bayan
Peregrine aksi giden bir şeyler olduğunu anlamıştı. Kan çanağına dönmüş gözlerini
bana dikerek, “Ne oldu?” diye sordu.</p>

<p style="text-align: justify;">Ona kasabada duyduğum söylentileri ve yarım yamalak olayları
anlattığımda beti benzi attı. Beni aceleyle oturma odasına götürüp panik içinde
bulabildiği bütün çocukları oraya topladı. Seslendiği zaman cevap vermeyen
birkaç çocuğu bulup getirmek için dışarı fırladı. Odadakiler kaygılı ve şaşkın
bir halde bekliyordu.</p>

<p style="text-align: justify;">Emma’yla Millard beni bir köşeye çektiler. Millard, “Neden
böyle telaşlandı?” diye sordu.</p>

<p style="text-align: justify;">Onlara usulca Martin’in başına gelenleri anlattım. Millard
derin bir iç çekerken Emma üzgün bir tavırla kollarını kavuşturdu.</p>

<p style="text-align: justify;">“Gerçekten o kadar kötü mü?” diye sordum. “Yani, boş ruhlar olamaz.
Onlar sadece sıra dışıları avlıyor değil mi?” </p>

<p style="text-align: justify;">Emma homurdandı. “Sen mi söylersin yoksa ben mi?” </p>

<p style="text-align: justify;">Millard, “Boş ruhlar sıra dışıları büyük ölçüde sıradan
insanlara tercih ederler,” dedi. “Fakat ayakta kalabilmek için ne bulurlarsa yerler,
yeter ki canlı ve etine dolgun olsun.” </p>

<p style="text-align: justify;">“Bir boş ruhun etrafta olduğunu anlamanın yollarından biri
budur,” dedi Emma. “Cesetler birikmeye başlar. O yüzden genellikle göçebedirler.
Sık sık yer değiştirmezlerse, izlerini bulmak kolaylaşır.</p>

<p style="text-align: justify;">Sırtımda bir ürperti hissederek sordum. “Ne kadar sık
yemeleri gerekir?” </p>

<p style="text-align: justify;">“Eh, epey sık,” dedi Millard. “Yaratıklar vakitlerinin büyük
bir kısmını boş ruhlara yiyecek bulmakla harcar. Fırsat buldukça sıra dışıları
ararlar ama enerjilerinin büyük bir kısmını boş ruhlar için sıradan kurbanlar
bulmak için harcarlar. Hayvan ya da insan bulduktan sonra kalan pisliği
saklarlar.” Biraz ilginç bir kemirgen türünün üreme eğilimleri hakkında
bilimsel bir açıklama yaparmış gibi konuşuyordu.</p>

<p style="text-align: justify;">“Peki, yaratıklar hiç yakalanmaz mı?” diye sordum. “Yani,
insanların katledilmesine yardım ediyorlarsa, sizce...” </p>

<p style="text-align: justify;">Emma, “Bazıları yakalanıyor,” dedi. “Haberleri dinliyorsan, bahse
girerim bazılarını duymuşsundur. Bir tane adamı yakalamışlardı; buz kutusunda
kesik insan başları, alçak bir ocağın üstündeki et kazanının içinde yaşlı
kadınlar vardı. Adam sanki Noel yemeği hazırlıyordu. Bu olay senin zamanında
çok eski geçmişe ait değil.” </p>

<p style="text-align: justify;">Gecenin geç bir vaktinde, buna benzer dehşet verici
koşullarda yakalanmış Milw	aukeeli yamyam seri katilden bahseden özel bir haberi
hayal meyal hatırladım.</p>

<p style="text-align: justify;">“Jeffrey Dahmer mi demek istiyorsun?” </p>

<p style="text-align: justify;">“Evet, sanırım o beyefendinin adı buydu,” dedi Millard. “Hayret
verici bir olay. Uzun yıllar boyunca boş ruh olmadığı halde, anlaşılan taze ete
yönelik iştahı hiç kesilmemiş. “</p>

<p style="text-align: justify;">“Sizin gelecek hakkında bilginiz olmadığını sanıyordum,” dedim.</p>

<p style="text-align: justify;">Emma hınzırca güldü. “Kuş gelecekle ilgili sadece güzel
şeyleri kendine saklıyor, bizim hep can sıkıcı olayları duyduğumuza emin olabilirsin.”
</p>

<p style="text-align: justify;">O sırada Enoch’la Horace’ı gömleklerinin ucundan çekerek getiren Bayan Peregrine odaya döndü. Bunun üzerine herkes pürdikkat kesildi. Beni
takdir ettiğini gösteren bir baş hareketi yapan Bayan Peregrine, “Az önce yeni
bir tehdit haberi aldık,” diye konuştu.</p>

<p style="text-align: justify;">“Döngümüzün dışında bir adam şüpheli bir şekilde ölmüş.
Sebebini kesin olarak bilmeyip güvenliğimize karşı ciddi bir tehdit olduğundan emin
olmasak da, öyleymiş gibi buna hazırlıklı bulunmamız gerekir. Yeni bir duyuruya kadar, akşam yemeği için sebze toplamak veya
bir kaz yakalamak için dahi olsa kimse evi terk etmeyecek.“</p>

<p style="text-align: justify;">Odada toplu bir homurdanma yükselince Bayan Peregrine
bağırarak devam etti. “Şu son birkaç günden beri hepimiz çok sıkıntı çekmeyiz. Sizden sabırlı davranmaya devam etmenizi rica ediyorum.“</p>

<p style="text-align: justify;">Parmaklar havaya kalkmasına rağmen hiçbir soru sorulmasını kabul
etmeyen Bayan Peregrine kapıları kilitlemek için odadan çıktı.</p>

<p style="text-align: justify;">Panik içinde onun arkasından koştum. Adada gerçekten
tehlikeli bir durum varsa, döngüden dışarı adım attığım anda öldürülebilirdim.</p>

<p style="text-align: justify;">Ama burada kalırsam, ben kayboldum diye üzüntüden yataklara düşmesi
bir yana onu savunmasız bir halde bırakacaktım. Bu nedense bana daha kötü
geliyordu.</p>

<p style="text-align: justify;">Bayan Peregrine’e yetişip, “Gitmem lazım,” dedim.</p>

<p style="text-align: justify;">Beni boş bir odaya sokup kapıyı kapadı. “Yüksek sesle konuşma
ve kurallarıma uy,” diye buyurdu. Söylediklerim senin için de geçerli. Kimse bu
evden ayrılamaz.” </p>

<p style="text-align: justify;">“Ama ...” </p>

<p style="text-align: justify;">“Şimdiye kadar senin benzersiz konumundan ötürü dilediğin zaman
gidip gelmen konusunda daha önce kimseye tanınmamış ölçüde serbestlik tanıdım.
Fakat seni buraya kadar takip etmiş olabilirler, bu durumda evlatlarımın hayatı
tehlikede demektir. Onları -ya da kendini- daha fazla tehlikeye atmana izin
veremem.” </p>

<p style="text-align: justify;">“Anlamıyor musunuz?” dedim öfkeyle. “Tekneler denize
açılamıyor. Kasaba halkı kısılıp kaldı. Babam da öyle. Eğer gerçekten bir
yaratık varsa ve düşündüğüm kişiyse, zaten babamla neredeyse kavgaya
tutuşacaklarmış. Adam hiç tanımadığı birini boş ruhlara teslim ettiyse, bir
sonraki kim olur dersiniz?” </p>

<p style="text-align: justify;">Yüzü taş gibi ifadesizdi. “Kasaba halkının durumu beni
ilgilendirmez. Evlatlarımı tehlikeye atamam. Hiç kimse için.” </p>

<p style="text-align: justify;">“Sadece kasaba halkı değil. Söz konusu olan babam. Birkaç tane
kapıyı kilitlemeniz benim çıkmamı engeller mi sanıyorsunuz?” </p>

<p style="text-align: justify;">“Belki engellemez. Ama buradan ayrılmakta ısrar edersen, o zaman
hiç geri dönmemen için ısrar ederim ben de.” </p>

<p style="text-align: justify;">Öyle şaşırmıştım ki kendimi tutamayıp güldüm. “Ama bana
ihtiyacınız var.” </p>

<p style="text-align: justify;">“Evet var, hem de çok.” </p>

<p></p>

<p style="text-align: center;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Hışımla Emma’nın üst kattaki odasına çıktım, içeride, şayet
Norman Rockwell hapiste çile dolduran insanların resmini yapmış olsa ancak bu
kadar benzeyebilecek bir hüsran tablosu vardı. Bronwyn kıpırdamadan pencereden
dışarıyı seyrediyordu. Enoch yere oturmuş sert bir kil parçasını yontuyordu.
Emma yatağın kenarına ilişmiş, dirseklerini dizlerine dayamış bir halde bir
defterin sayfalarını yırttıktan sonra parmakları arasında yakıyordu.</p>

<p style="text-align: justify;">İçeri girdiğim zaman, “Demek geri döndün!” dedi.</p>

<p style="text-align: justify;">“Hiç ayrılmadım ki. Bayan Peregrine beni bırakmıyor.” Ben yaşadığım
ikilemi açıklarken herkes kulak kesilmişti. “Ayrılmaya kalkarsam beni dönmemek
üzere kovacak.” </p>

<p style="text-align: justify;">Emma bütün defteri yakmıştı. “Bunu yapamaz!” diye bağırırken
elini yalayan alevlere aldırış bile etmiyordu.</p>

<p style="text-align: justify;">“Ne isterse yapar,” dedi Bronwyn. “O Kuş.” </p>

<p style="text-align: justify;">Emma defteri yere atıp üstüne basarak alevleri söndürdü.</p>

<p style="text-align: justify;">“Size gideceğimi söylemeye geldim, beni istese de istemese
de gideceğim. Burada mahkum olmayacağım ve babam gerçekten tehlike altındayken
başımı kuma gömmeyeceğim.” </p>

<p style="text-align: justify;">Emma, “Öyleyse ben de seninle geliyorum,” dedi.</p>

<p style="text-align: justify;">“Ciddi olamazsın,” diye karşılık verdi Bronwyn.</p>

<p style="text-align: justify;">“Ciddiyim.” </p>

<p style="text-align: justify;">“Sen su katılmadık aptalsın,” dedi Enoch. “Bumburuşuk bir
ihtiyar haline geleceksin, üstelik ne için? Onun için mi?” </p>

<p style="text-align: justify;">“Gelmeyeceğim,” dedi Emma. “Zamanın aradaki farkı kapatması için
döngünün dışında saatlerce kalman gerekir. Bizim işimiz o kadar uzun sürmeyecek
değil mi Jacob?” </p>

<p style="text-align: justify;">“Bu kötü bir fikir,” diye cevap verdim.</p>

<p style="text-align: justify;">“Neymiş kötü fikir?” dedi Enoch. “Hayatını neden tehlikeye
attığını bile bilmiyor.” </p>

<p style="text-align: justify;">Bronwyn, “Müdire bundan hoşlanmaz,” diye gerçeği açıkladı.</p>

<p style="text-align: justify;">“Bizi öldürür Em.” </p>

<p style="text-align: justify;">Emma ayağa kalkıp kapıyı kapadı. “Bizi müdire değil o
yaratıklar öldürecek. Hem öldürmeseler bile bu şekilde yaşamak ölmekten beter
olabilir. Kuş bizi öyle sıkıyor ki nefes bile alamıyoruz. Bütün sebep dışarıda
her ne varsa yüzleşecek cesareti olmaması!” </p>

<p style="text-align: justify;">O ana kadar yanımızda olduğunu fark etmediğim Millard, “Ya da
dışarıda olmayanla,” dedi.</p>

<p style="text-align: justify;">Bronwyn, “Ama hoşuna gitmeyecek,” diye tekrarladı.</p>

<p style="text-align: justify;">Emma kavgaya hazır bir halde arkadaşına yaklaştı. “O kadının
eteği altında daha ne kadar saklanabilirsin?” </p>

<p style="text-align: justify;">“Bayan Avocet’in başına gelenleri unuttun mu?” diye
sordu Millard.</p>

<p style="text-align: justify;">“Çocuklar döngüden ayrılınca öldürüldüler ve Bayan Bunting kaçırıldı.
Oldukları yerde kalsalardı bu kötülükler olmayacaktı.” </p>

<p style="text-align: justify;">“Kötülükler olmayacak mıydı?” diye kuşkuyla sordu Emma.</p>

<p style="text-align: justify;">“Evet, boş ruhların döngülerin içine giremediği doğru. Ama
yaratıklar girebilir, çocuklar da dışarı çıkmaya o şekilde kandırılmış.</p>

<p style="text-align: justify;">Olduğumuz yerde oturup ön kapıdan girmelerini mi
bekleyeceğiz? Ya akıllıca kılık değiştirip bu kez silah getirirlerse ne
olacak?” </p>

<p style="text-align: justify;">Enoch, “Ben olsam şöyle yapardım,” diye konuştu. “Herkes uyuyana
kadar bekler, ardından Noel Baba gibi bacadan inerdim ve BAM!” Emma’nın
yastığına hayali bir silahla ateş eder gibi yaptı.</p>

<p style="text-align: justify;">“Herkesin beyni duvara yapışırdı.” </p>

<p style="text-align: justify;">Millard içini çekerek, “Teşekkürler,” dedi.</p>

<p style="text-align: justify;">“Onları fark ettiğimizi anlamalarına fırsat vermeden darbeyi
indirmeliyiz,” dedi Emma. “Elimizde hâlâ şaşırtma kozumuz varken kullanmalıyız.”
</p>

<p style="text-align: justify;">“Ama orada olduklarını bilmiyoruz!” dedi Millard.</p>

<p style="text-align: justify;">“Buluruz.” </p>

<p style="text-align: justify;">“Peki nasıl yapmayı düşünüyorsun? Boş ruh görene kadar
etrafta dolaşacak mıyız? Sonra ne olacak? ‘Affedersiniz, bizi yeme konusunda niyetinizin
ne olduğunu merak ediyorduk’ mu diyeceğiz?” </p>

<p style="text-align: justify;">“Jacob var ya,” dedi Bronwyn. “Onları görebilir.” </p>

<p style="text-align: justify;">Boğazımın düğümlendiğini hissettim. Bu avcı grubu
kurulacaksa bir bakıma herkesin güvenliğinden ben sorumlu olacaktım.</p>

<p style="text-align: justify;">“Ben onları sadece bir kez gördüm,” diye uyarıda bulundum. “O
yüzden kendimi uzman sayamam.” </p>

<p style="text-align: justify;">Millard, “Hem onlardan birini göremezse ne olacak?” diye
sordu.</p>

<p style="text-align: justify;">“Ya gerçekten burada olmadıkları ya da saklandıkları
anlamına gelebilir. Şimdi olduğu gibi o zaman da elinizde ipucu olmayacak.” </p>

<p style="text-align: justify;">Herkesin yüzü asıldı. Millard mantıklı bir söz söylemişti.</p>

<p style="text-align: justify;">&nbsp;“Görünüşe bakılırsa,
mantık bir kez daha ağır bastı,” diye konuştu.</p>

<p style="text-align: justify;">“Ben gidip akşam yemeği için yulaf lapası alacağım, isyancı adaylarından
katılmak isteyen varsa bana eşlik edebilir.” </p>

<p style="text-align: justify;">Yerinden kalkıp kapıya doğru gittiği sırada yatak yayları
gıcırdadı.</p>

<p style="text-align: justify;">Fakat odadan çıkmaya fırsat bulamadan Enoch ayağa fırlayıp,
“Buldum!” diye bağırdı.</p>

<p style="text-align: justify;">Millard durdu. “Ne buldun?” </p>

<p style="text-align: justify;">Enoch bana döndü. “Boş ruhların yiyip yemediğini
bilmediğimiz adam var ya, onu nerede tuttuklarını biliyor musun?</p>

<p style="text-align: justify;">“Balıkçı dükkânında.” </p>

<p style="text-align: justify;">Ellerini ovuşturdu. “Öyleyse nasıl emin olacağımızı
biliyorum.” </p>

<p style="text-align: justify;">“Nasıl olacağız?” diye sordu Millard.</p>

<p style="text-align: justify;">“Ona soracağız.” </p>

<p style="text-align: justify;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Bir keşif kolu oluşturuldu. Benim yalnız gitmeme açıkça
karşı çıkan Emma bizimle gelecekti. Bayan Peregrine’i kızdırmaya çekinen ama
bizi koruması gerektiğini düşünen Bronwyn ve planını uygulayacağımız Enoch da
ekipteydi. Görünmezliği işe yarayabilecek olan Millard bize katılmamıştı;
üstelik bizi ispiyonlamaması için onu ayartmak zorunda kalmıştık.</p>

<p style="text-align: justify;">Emma, “Hep birlikte gidersek o zaman Kuş Jacob’u aforoz edemez,”
diye mantık yürüttü. “Dördümüzü birden aforoz etmesi gerekir.” </p>

<p style="text-align: justify;">Bronwyn, “Ama ben aforoz edilmek istemiyorum!” dedi.</p>

<p style="text-align: justify;">“Asla yapamaz Wyn. Mesele burada. Hem hava aydınlanmadan dönersek
belki gittiğimizi bile fark etmez.” </p>

<p style="text-align: justify;">Bu konuda kuşkulu olsam da, denemeye değeceğinde hemfikirdik.</p>

<p style="text-align: justify;">Kaçışımız tıpkı hapisten firar etmeye benziyordu. Evin en kargaşalı
zamanı olan yemekten sonrası, Bayan Peregrine’in dikkatinin de en çok
dağıldığı andı. Emma oturma odasına, ben çalışma odasına gidiyormuş gibi
yaptık. Birkaç dakika sonra üst kattaki koridorun sonunda buluştuk. Burada,
tavandaki bir kapağın arkasında merdiven vardı. Merdivene önce Emma tırmandı,
arkasından ben çıktım. Kapağı arkamızdan kapayıp küçük ve karanlık tavan arasına
girdik. Uçtaki havalandırma kapağını kolayca yerinden çıkarınca, çatının düz
bir kısmına çıktık.</p>

<p style="text-align: justify;">Gecenin karanlığında dışarı çıktığımızda diğer iki üye bizi
bekliyordu.</p>

<p style="text-align: justify;">Bronwyn bize sımsıkı sarılıp aşağıdan aldığı birer siyah
muşamba yağmurluk verdi. Döngünün dışında bizi bekleyen fırtınaya karşı belli
bir koruma sağlayacağını düşünerek bunları giymeyi ben önermiştim. Yere nasıl
ineceğimizi sormak üzereyken Olive’in havada uçarak damın üstünde yükseldiğini
gördüm.</p>

<p style="text-align: justify;">Gülerek, “Kim paraşüt oyunu oynamak ister?” diye sordu. Ayakları çıplaktı ve beline kalın bir ip dolamıştı. İpi neyin
tuttuğunu merak ederek damdan aşağı bakınca Fiona’yı gördüm. Pencereden sarkmış
vaziyette ipi elinde tutuyordu. Beni görünce el salladı. Anlaşılan suç
ortaklarımız vardı.</p>

<p style="text-align: justify;">“Önce sen,” diye bağırdı Enoch.</p>

<p style="text-align: justify;">“Ben mi?” Endişeyle çatının kenarından geriye kaçtım.</p>

<p style="text-align: justify;">Emma, “Olive’e sıkıca tutunup atla,” dedi.</p>

<p style="text-align: justify;">“Kalça kemiğimi kırmama yol açacak böyle bir plan olduğunu hatırlamıyorum.”
</p>

<p style="text-align: justify;">“Bir şey olmaz aptal. Sen Olive’e sarıl yeter. Çok eğlenceli. Birçok kez yaptık.” Sonra bir an düşünüp, “Şey, bir kere
yaptık,” dedi.</p>

<p style="text-align: justify;">Görünüşe bakılırsa başka çare yoktu. O yüzden kendimi
toplayıp çatının kenarına yaklaştım. Olive, “Korkma!” dedi.</p>

<p style="text-align: justify;">“Söylemesi kolay. Sen nasıl olsa düşmezsin.” </p>

<p style="text-align: justify;">Kollarını uzatıp bana sarıldı. Ben de onu tuttum. “Tamam,
gidelim,” diye fısıldadı. Gözlerimi kapayıp boşluğa adım attım. Korktuğum gibi
düşmeyip hava kaçıran bir balon gibi yavaşça yere indik.</p>

<p style="text-align: justify;">“Eğlenceliydi,” dedi Olive. “Şimdi in bakalım!” </p>

<p style="text-align: justify;">Ben yere basınca, “Hiiiii!” diyerek füze gibi hızla çatıya
yükseldi.</p>

<p style="text-align: justify;">Yukarıdakiler onu susturup birer birer aşağı indi. Tekrar
bir araya gelince usulca ay ışığının vurduğu ormana girdik. Fiona ile Olive bize
el sallıyordu. Belki hayal görüyordum ama rüzgârda dalgalanan çalıdan heykeller
de bize el sallar gibiydi. Adem ise hüzünle vedalaşır gibi başını sallıyordu.</p>

<p style="text-align: justify;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Bataklığın kenarında soluklanmak için durunca Enoch şişkin
paltosunun içine elini sokup tülbende sardığı birtakım paketler çıkardı.</p>

<p style="text-align: justify;">“Alın şunları, hepsini ben taşıyamam.” </p>

<p style="text-align: justify;">Bronwyn, “Ne var bunlarda?” diye sorup bezi açınca ortaya içindeki
küçük tüpler kıpırdayan iri ve kahverengi bir et parçası çıktı. Paketi hızla
uzaklaştırırken, “Öff, çok kötü kokuyor!” diye bağırdı.</p>

<p style="text-align: justify;">Enoch, “Sakin ol, alt tarafı bir koyun yüreği,” deyip aşağı
yukarı aynı boyutta bir parçayı benim elime tutuşturdu. Formaldehit kokan parça
beze sarılı olduğu halde itici bir ıslaklığa sahipti.</p>

<p style="text-align: justify;">Bronwyn, “Bunu taşırsam kusacağım,” dedi.</p>

<p style="text-align: justify;">Gücenmiş görünen Enoch, “Görmek isterdim,” diye homurdandı.</p>

<p style="text-align: justify;">“Yağmurluğunun içine sok da yolumuza devam edelim.” </p>

<p style="text-align: justify;">Bataklığın ortasındaki gizli şeritten yürüdük. Buradan artık
o kadar çok geçmiştim ki, neredeyse ne kadar tehlikeli olduğunu, yüzyıllar boyunca
ne kadar çok insanı yuttuğunu unutmuştum. Höyüğe girerken herkese yağmurluğunu
iliklemesini söyledim.</p>

<p style="text-align: justify;">Enoch, “Birisini görürsek ne olacak?” diye sordu.</p>

<p style="text-align: justify;">“Normal davranın. Amerikalı arkadaşlanm olduğunuzu söylerim.”
</p>

<p style="text-align: justify;">Bronwyn, “Ya bir yaratık görürsek?” diye sordu.</p>

<p style="text-align: justify;">“Kaçın.” </p>

<p style="text-align: justify;">“Ya Jacob bir boş ruh görürse?” </p>

<p style="text-align: justify;">Emma, “O zaman şeytan peşinize düşmüş gibi koşun,” dedi.</p>

<p style="text-align: justify;">Birer birer büzüşerek höyüğün içine girip o sakin yaz
gecesine veda ettik. Dipteki boşluğa gelene değin her şey sakindi. Derken hava basıncıyla
sıcaklık düştü ve fırtına avazı çıktığı kadar bağırırcasına sesini duyurdu.
Korkudan titreyerek sesin geldiği yöne doğru ilerledik. Tünelin ağzına varınca
bir an durup köpürüp uluyan rüzgâra kulak verdik.</p>

<p style="text-align: justify;">Adeta kafeste beklerken yemeğini görünce heyecanlanmış vahşi
bir hayvan gibiydi. Kendimizi ona sunmaktan başka çaremiz yoktu.</p>

<p style="text-align: justify;">Dizüstü çöküp kara bir deliği andıran boşluğa doğru süründük.</p>

<p style="text-align: justify;">Fırtına bulutlarıyla kaplı gökyüzünde tek bir yıldız
görünmüyordu.</p>

<p style="text-align: justify;">Kırbaç gibi vuran yağmur ve dondurucu rüzgâr yağmurluklarımızın
içine giriyordu. Şimşekler çaktıkça hepimiz bembeyaz parlıyorduk.</p>

<p style="text-align: justify;">Ardından gelen karanlıksa ortalığı zindandan farksız
kılıyordu.</p>

<p style="text-align: justify;">Emma ateş yakmaya çalışsa da elleri bozuk bir çakmağı
andırıyordu.</p>

<p style="text-align: justify;">Bileğini oynattıkça çıkan kıvılcımlar aleve dönüşemeden
tıslayıp sönüyordu. Bunun üzerine yağmurlukları başımıza çekip iki büklüm bir
halde rüzgâra karşı koşmaya başladık. Kabaran bataklık sürekli bacaklarımıza
yapışıyordu. Yönümüzü görmekten çok hafızamıza güvenerek buluyorduk.</p>

<p style="text-align: justify;">Kasabaya vardığımızda yağmur bütün kapıları ve pencereleri dövüyordu.
Bütün kasaba halkı sıkı sıkıya kilitleyip panjurlarını indirdiği evlerine
çekildiğinden kimseye görünmeden yağmur suyunun oluk oluk aktığı sokaklarda
koşmaya devam ettik. Sokaklar rüzgârın savurduğu kiremit parçalarıyla doluydu.
Yağmurdan dolayı önünü göremeyen kaybolmuş bir koyun meleyip duruyordu.</p>

<p style="text-align: justify;">Bir evin dışındaki tuvalet fırtınadan devrilmiş, içindekiler
sokağa boşalmıştı. Sonunda balıkçı dükkânına vardık. Kapı kilitli olmasına rağmen
Bronwyn iki sert tekmeyle açmayı başardı. Ellerini yağmurluğun içinde kurutan
Emma nihayet ateş yakmayı başarmıştı.</p>

<p style="text-align: justify;">Dükkâna girdiğimizde iri gözlü mersinbalıkları cam
dolapların içinden bizi gözetliyor gibiydi. Dylan’ın küfürler homurdanarak
balık ayıkladığı tezgâhın yanından geçip paslı bir kapıdan arkaya girdik.</p>

<p style="text-align: justify;">Burası küçük bir buzhaneydi. Tabanı toprak, tavanıysa teneke
kaplıydı.</p>

<p style="text-align: justify;">Duvarları kabaca kesilmiş kalaslarla yapılmıştı. Yamuk
dişler gibi ikiye ayrıldıkları kısımlardan içeri yağmur sızıyordu. Buzhanenin içinde
testere tezgâhları üstüne yerleştirilmiş ve içleri buz dolu bir düzine
dikdörtgen şeklinde yalak vardı.</p>

<p style="text-align: justify;">Enoch, “Hangisinde?” diye sordu.</p>

<p style="text-align: justify;">“Bilmiyorum.” </p>

<p style="text-align: justify;">Emma elindeki alevi havaya kaldırınca yalakların etrafında
dolaşıp hangisinin içinde balıklardan fazlasını barındırdığını bulmaya çalıştık.
Fakat hepsi birbirinin aynıydı, kapağı olmayan içi buzla dolu birer tabut
gibiydi. Hepsini araştırmak zorundaydık.</p>

<p style="text-align: justify;">“Ben bakamam,” dedi Bronwyn. “Onu görmek istemiyorum. Ölülerden hoşlanmam.” </p>

<p style="text-align: justify;">“Ben de hoşlanmam ama bakmak zorundayız,” dedi Emma. “Hepimiz bu işin içindeyiz.” </p>

<p style="text-align: justify;">Birer yalak seçip içinde ödül olan bir çiçek tarhını
eşeleyen köpekler gibi buzları ayıklamaya başladık. Kürek gibi kullandığımız ellerimizle
buz kalıplarını yere saçıyorduk. Önümdeki yalağın yarısını boşalttığımda
parmaklarım artık uyuşmuştu ki, Bronwyn’in çığlığıyla irkildim. Elleriyle
ağzını kapayıp sendeleyerek yalaktan uzaklaşmıştı.</p>

<p style="text-align: justify;">Hepimiz yalağın etrafına toplandık. Buzların içinden donmuş,
parmaklarının üstü kıllarla kaplı bir el çıkmıştı. Enoch, “Galiba adamımızı
buldun,” deyip kalan buzları yere atarken biz yüzümüze kapadığımız ellerimiz
arasından onu izledik. Biraz sonra bir kol, ardından gövde ve nihayet Martin’in
cansız vücudu göründü.</p>

<p style="text-align: justify;">Manzara korkunçtu. Kollarıyla bacakları imkânsız görünen
yönlere doğru dönmüştü. Göğüs kafesi kesilip açılmış ve içi boşaltılmış, organlarının
olduğu yerler buzla doldurulmuştu. Yüzü belirdiği zaman hepimiz aynı anda iç
çektik. Yüzünün yarısı mor bir yara şeklini almıştı ve ince şeritler halinde
kesilmiş bir maske gibiydi. Diğer yarısı hasar görmediğinden onu tanımaya
yetiyordu. Ucunda sakal olan bir çene, bir yapbozun parçalarını andıran yanak
ve kaş, boşluğa bakan, beyaz bir tabakayla kaplanmış yeşil bir göz. Üstünde sadece
bir şort ve bornoz parçaları vardı. Gece o kılıkta tek başına uçuruma gitmesine
asla imkân yoktu; birisi -ya da bir şey - onu oraya sürüklemişti.</p>

<p style="text-align: justify;">Bir cerrahın ümitsiz bir hastaya teşhis koyması gibi
Martin’e bakan Enoch, “Çok kötü durumda,” dedi. “Size söyleyeyim, planım işe
yaramayabilir.” </p>

<p style="text-align: justify;">Yanımıza kadar sokulma cesareti gösteren Bronwyn, “Denemek zorundayız,”
dedi. “Bunca yol geldik, en azından şansımızı denemeliyiz. “</p>

<p style="text-align: justify;">Enoch yağmurluğunu açıp iç cebinden tülbende sarılmış kalbi
çıkardı.</p>

<p style="text-align: justify;">Organ, içe doğru kıvrılmış bir beyzbol eldivenini andırıyordu.</p>

<p style="text-align: justify;">“Eğer uyanırsa bundan hoşnut olmayacaktır. O yüzden geri
çekilin ve uyarmadı demeyin.” </p>

<p style="text-align: justify;">Hepimiz iyice geriye çekildik. Yalağın başında kalan Enoch
ise eğilip kolunu Martin’in göğsünü dolduran buzların içine sokup karıştırmaya başladı.
Bu haliyle buzdolabında gazoz arayan birini andırıyordu.</p>

<p style="text-align: justify;">Bir süre sonra bir şey yakaladığını anladık. Öbür eliyle koyun
yüreğini başının üstünde tuttu.</p>

<p style="text-align: justify;">Enoch’un bedeninde ani bir titremenin ardından çarpmaya başlayan
yürek havaya kanla karışmış asitli sıvı püskürttü. Enoch hızla, kesik kesik
soluyordu. Martin'le iletişim kurmaya çalışır gibi bir hali vardı. Cesette bir
kıpırtı görmeye çalışsam da hareketsiz yatıyordu.</p>

<p style="text-align: justify;">Martin’in elindeki kalp bir süre sonra yavaşlayıp büzüştü.
Buzdolabında uzun süre beklemiş et gibi, rengi soluklaşıp koyu griye dönüştü.
Enoch onu yere atıp elini bana uzattı. Cebimdeki kalbi çıkarıp avucuna koydum.
Aynı süreci tekrarlayınca kalp bir süre atıp sıvı püskürtmesine rağmen bir süre
sonra, az önceki gibi durdu.</p>

<p style="text-align: justify;">Ardından Emma’ya verdiği üçüncü kalbi denedi.</p>

<p style="text-align: justify;">Şimdi geriye son şans olarak Bronwyn’deki kalp kalmıştı.</p>

<p style="text-align: justify;">Enoch kalbi Martin’in cesedi üzerinde pürdikkat tuttu,
parmaklarını adeta içine geçirecekmiş gibi organı sıktı. Kalp aşırı hızlı çalışan
bir motor gibi titremeye başlayınca Enoch bağırdı: “Uyan ölü adam. Uyan!” </p>

<p style="text-align: justify;">Bunun üzerine bir kıpırtı fark ettim. Buzun altında bir şey
oynamıştı.</p>

<p style="text-align: justify;">Mümkün olduğunca yaklaşıp eğilerek bir hayat belirtisi
aradım.</p>

<p style="text-align: justify;">Uzun bir süre boyunca bir hareket olmadı. Derken ceset
binlerce volt cereyan verilmiş gibi birdenbire oynadı. Emma çığlık atınca
hepimiz irkilerek geri sıçradık. Ellerimi çekip tekrar baktığımda Martin’in
başı bana doğru dönmüştü. Sağlam kalan perdeli gözü bir süre çılgınca oynadıktan
sonra görünüşe bakılırsa benim üzerimde sabidendi.</p>

<p style="text-align: justify;">Enoch, “Seni görüyor!” diye bağırdı.</p>

<p style="text-align: justify;">Cesedin üzerine eğildim. Kazılmış toprak, salamura ve daha kötü
bir şeyin karışımı gibi kokuyordu. Martin’in tutuk, morarmış eli etrafa buz
parçaları döküp titreyerek havaya kalktı. Havada bir süre asılı kalan elini
kolumun üstüne koydu. Eli fırlatıp atmamak için kendimi zor tuttum.</p>

<p style="text-align: justify;">Martin’in dudakları aralanıp çenesi aşağı doğru hareket etti.</p>

<p style="text-align: justify;">Onu işitebilmek için ağzına doğru eğildim fakat hiç ses
çıkmıyordu.</p>

<p style="text-align: justify;">Elbette ses çıkmaz, akciğerleri çökmüş diye düşündüm.
Fakat az sonra cılız bir ses duyunca biraz daha eğildim. Kulağım neredeyse donmuş
dudaklarına değecekti. Garip ama o anda aklıma evimizin dışındaki yağmur oluğu
geldi. Kulağımı boruya koyup araba geçmediği zaman dinlediğimde yeraltından
akan derenin belli belirsiz şırıltısı duyulurdu. Şehir kurulurken ebedi
karanlığın olduğu bir dünyaya hapsedilen dere buna rağmen akmaya devam ediyordu.</p>

<p style="text-align: justify;">Diğerleri yanıma gelmişti ama ölüyü sadece ben
duyabiliyordum.</p>

<p style="text-align: justify;">İlk söylediği adım oldu.</p>

<p style="text-align: justify;">“Jacob.” </p>

<p style="text-align: justify;">İçimi korku kaplamıştı. “Evet.” </p>

<p style="text-align: justify;">“Ben ölmüştüm.” Kelimeler ağzından çok yavaş ve tane tane çıkıyordu.
Söylediğini düzeltti. “Ben ölüyüm.” </p>

<p style="text-align: justify;">“Ne olduğunu anlatsana. Hatırlıyor musun?” </p>

<p style="text-align: justify;">Bir an durakladı. Duvarlardaki aralıklardan rüzgâr ıslık
çalar gibi esiyordu. Anlayamadığım bir şey söyledi.</p>

<p style="text-align: justify;">“Lütfen bir daha söyler misin Martin.” </p>

<p style="text-align: justify;">Ölü adam, “O beni öldürdü,” diye fısıldadı.</p>

<p style="text-align: justify;">“Kim?” </p>

<p style="text-align: justify;">“Benim ihtiyar adam.” </p>

<p style="text-align: justify;">“Yani Oggie amcan mı?” </p>

<p style="text-align: justify;">“Benim ihtiyar adam,” diye tekrarladı. “Büyüktü. Ve
güçlüydü, çok güçlü. “</p>

<p style="text-align: justify;">&nbsp;“Kim yaptı Martin?” </p>

<p style="text-align: justify;">Gözlerini kapayınca tamamen öldüğünden korktum. Enoch’a baktım,
başını salladı. Elindeki yürek hâlâ atıyordu.</p>

<p style="text-align: justify;">Martin kapalı olmasına rağmen gözünü kırptı. Yavaş yavaş ama
dengeli bir şekilde tekrar konuşmaya başladı, ezberden bir şey okur gibiydi. “Yeryüzünün
gizemli rahmi içinde kıvrılmış bir cenin gibi yüzlerce kuşak boyunca uyudu.
Kökler tarafından sindirildi, karanlıkta mayalandı. Kurutulmuş yaz meyveleri
gibi kilerde unutuldu. Sonunda bir çiftçinin çapası tuhaf bir hasadın kaba
ebesi gibi onu buldu. “</p>

<p style="text-align: justify;">Martin konuşmaya ara verdiğinde dudakları titriyordu. Bu
kısa sessizlik sırasında Emma bana bakıp, “Ne diyor?” diye fısıldadı.</p>

<p style="text-align: justify;">“Bilmiyorum ama şiire benziyor.” </p>

<p style="text-align: justify;">Martin titrek ancak hepimizin duyacağı bir sesle konuşmaya
devam etti. “Kasvetli bir halde dinleniyor, nazik yüzü is rengini almış, cılız
kolları kömür damarlarına benziyor, ayakları dalgaların karaya sürüklediği
buruşuk üzüm salkımlarına.” Sonunda şiiri hatırlamıştım.</p>

<p style="text-align: justify;">Bataklık çocuğu hakkında yazdığı şiirdi bu.</p>

<p style="text-align: justify;">“Ah Jacob, ben ona ne kadar iyi bakmıştım! Vitrinin tozunu almış,
toprağını değiştirmiş, ona bir yuva kurmuştum -kendi ezilen büyük bebeğim gibi.
Ona öyle dikkat ettim ki, ama -” Titremeye başladı. Bir damla gözyaşı
yanağından aşağı süzülürken donup kaldı.</p>

<p style="text-align: justify;">“Ama o beni öldürdü.” </p>

<p style="text-align: justify;">“Bataklık çocuğu mu yani? İhtiyar Adam mı?” </p>

<p style="text-align: justify;">“Beni geri gönderin,” diye yalvardı. “Acı çekiyorum.” Soğuk eliyle
omzumu okşadı. Sesi yine zayıflamıştı.</p>

<p style="text-align: justify;">Yardım etmesi için Enoch’a baktım. Kalbi biraz daha sıkarken
başını iki yana salladı. “Çabuk ol ahbap.” </p>

<p style="text-align: justify;">O sırada bir şey fark ettim. Martin bataklık çocuğunu tarif
etmesine rağmen kendisini öldüren o değildi. Bayan Peregrine bana, biz onları
sadece yerken görebiliriz, yani bu demektir ki ancak çok geç olduğunda fark
edebiliriz demişti. Martin bir boş ruhu kendisini parçaladığı sırada geceleyin,
yağmur yağarken görmüş ve o koşullar altında çok değer verdiği teşhir ürününe
benzetmişti.</p>

<p style="text-align: justify;">Daha önce duyduğum korku tekrar ortaya çıkmış, bütün içimi alev
gibi kaplamıştı. Yanımdakilere döndüm. “Onu bu hale bir boş ruh getirmiş. Halen
adanın bir yerlerinde dolaşıyor.” </p>

<p style="text-align: justify;">Enoch, “Nerede olduğunu sor,” dedi.</p>

<p style="text-align: justify;">“Martin, onu nerede gördüğünü bilmem lazım.” </p>

<p style="text-align: justify;">“Lütfen. Acı çekiyorum.” </p>

<p style="text-align: justify;">“Nerede gördün?” </p>

<p style="text-align: justify;">“Kapıma geldi.” </p>

<p style="text-align: justify;">“İhtiyar adam mı?” </p>

<p style="text-align: justify;">Soluğu garip bir biçimde değişmişti. Dayanmak zor olsa da
dikkatle yüzüne baktım. Gözü yana kayıp dikkati benim arkamda bir noktaya
takılmıştı.</p>

<p style="text-align: justify;">“Hayır, o yaptı,” diye konuştu Martin.</p>

<p style="text-align: justify;">Derken üstümüzde bir ışık sallandı ve ardından gür bir ses, “Kim
var orada?” diye haykırdı.</p>

<p style="text-align: justify;">Emma avucunu kapayınca alev tıslayarak söndü. Geriye dönüp baktığımızda
kapıda bir adam duruyordu. Bir elinde fener, öbüründe tabanca vardı. Enoch
kolunu buzdan çıkarırken Emma’yla Bronwyn, adam Martin’i görmesin diye yalağın
önünde durdular.</p>

<p style="text-align: justify;">“Buraya girmeye niyetimiz yoktu,” diye konuştu Bronwyn. “Zaten
gidiyorduk, gerçekten!” </p>

<p style="text-align: justify;">“Olduğunuz yerde kalın!” diye bağırdı adam. Sesi dümdüz,
vurgusuzdu.</p>

<p style="text-align: justify;">Fenerin ışığı yüzünden suratını göremiyordum ama katmanlı montu
adamın kimliğini açığa çıkarıyordu. Bu adam ornitologdu.</p>

<p style="text-align: justify;">İlk kez on iki yaşında bir çocuk gibi davranan Enoch, “Bayım
bütün gün bir şey yiyemedik,” dedi. “Yemin ederiz, sadece bir iki tane balık
almaya geldik! “</p>

<p style="text-align: justify;">“Öyle mi? Görünüşe bakılırsa bir tane tutmuşsunuz. Bakalım cinsi
neymiş.” Bizi ayırmak amacıyla feneri sağa sola salladı. “Yana çekilin!” </p>

<p style="text-align: justify;">Biz yana çekilince feneri Martin’in son derece berbat
durumdaki bedeni üzerine tuttu. Adam sakin tavrını hiç bozmadan, “Vay canına,
çok tuhaf görünen bir balık değil mi?” diye konuştu. “Taze olsa gerek. Hâlâ
kıpırdıyor!” Fenerin ışığı Martin’in yüzünde kaldı.</p>

<p style="text-align: justify;">Adamın gözleri yukarı kayarken dudakları ses çıkarmadan
kıpırdadı.</p>

<p style="text-align: justify;">Enoch’un ona verdiği geçici yaşamın sönmek üzere olduğunu gösteren
bir refleksti bu.</p>

<p style="text-align: justify;">Bronwyn sorgulayan bir tonla, “Kimsin sen?” diye sordu.</p>

<p style="text-align: justify;">“Bu kimi sorduğunuza göre değişir ve benim sizi tanımam
kadar önemli değil.” Feneri birer birer hepimizin yüzüne tutup gizli bir dosyayı
okuyormuş gibi konuştu. “Emma Bloom, kıvılcım saçar. Ailesi onu satacak kimse bulamayınca bir sirke bıraktı.
Bronwyn Bruntley, vahşi savaşçı, kan tadar. Sefil üvey babasının boynunu kopardığı
geceye kadar kendi gücünün çapını bilmiyordu. Enoch O’Connor, ölüleri
diriltir. Cenaze levazımatçısı bir ailenin oğlu olarak dünyaya geldi. Ailesi
müşterilerin neden ayaklanıp uzaklaştığını bir türlü anlayamadı.” Adam konuştukça
çocuklar büzüşüp ondan uzaklaşıyordu. Derken fenerin ışığı benim yüzüme vurdu. “Ve Jacob. Bu günlerde çok tuhaf dostlar ediniyorsun.” .</p>

<p style="text-align: justify;">“İsmimi nereden biliyorsun?” </p>

<p style="text-align: justify;">Adam boğazını temizledi. Tekrar konuşmaya başladığında sesi tamamen
değişmişti. New England aksanıyla, “Beni o kadar çabuk mu unuttun?” diye sordu.
“Tabii ben yoksul ve yaşlı bir otobüs sürücüsüyüm, herhalde beni hatırlamazsın.”
</p>

<p style="text-align: justify;">İmkânsız gibi görünse de bu adam ortaokuldaki servis şoförüm
Bay Barron’un sesini tıpatıp taklit ediyordu. Son derece horlanan, son derece
huysuz, robot gibi katı bir adamdı. Sekizinci sınıfın son gününde yıllıktaki
resmini zımba telleri kullanarak tanınmaz hale getirip bir büst gibi koltuğunun
arkasına yapıştırmıştık. Her gün öğleden sonra otobüsten inerken adamın bana
nasıl seslendiğini şimdi hatırlamıştım: “Yolun sonu Portman!” </p>

<p style="text-align: justify;">Adamın fenerin ışığı ardında gizlenen yüzünü görmeye
çalışarak, “Bay Barron?” diye kuşkuyla sordum.</p>

<p style="text-align: justify;">Adam gülerek boğazını temizledi. Aksanı bir kez daha
değişmişti. Koyu bir Florida şivesiyle, “Ya o, ya da bahçıvan,” dedi. “Ağaçlarınızın
budanması lazım. İyi bir fiyata yaparım!” Yıllar boyunca bizim evin bahçesine
bakan ve havuzu temizleyen adamın sesinin tıpatıp aynısıydı.</p>

<p style="text-align: justify;">“Nasıl yapıyorsun bunu? O insanları nereden tanıyorsun?” </p>

<p style="text-align: justify;">Aksanı bir kez daha düzleşerek, “Çünkü ben o insanlarım,” dedi.
Benim şaşkınlığıma keyiflenerek bir kahkaha attı.</p>

<p style="text-align: justify;">Aklıma bir şey gelmişti. Bay Barron’un gözlerini hiç görmüş müydüm?
Pek sayılmaz. Her zaman yüzünü kaplayan, kocaman bir güneş gözlüğü takardı.
Bahçıvan da güneş gözlüğü ve geniş kenarlı bir şapka takardı. Hiç onlara
dikkatli bakmış mıydım? Bu bukalemun benim hayatımda başka hangi rolleri
oynamıştı?</p>
<div class="newpage">

<div class="illustration" id="sofor">
<img src="../Images/sofor.jpg" alt="sofor"/>
</div>

</div>

<p style="text-align: justify;">“Neler oluyor?” diye
sordu Emma. “Kim bu adam?”<br/></p>

<p style="text-align: justify;">“Kes!” diye bağırdı adam. “Sıra sana da gelecek.” </p>

<p style="text-align: justify;">“Demek beni izliyordun,” dedim. “O koyunları sen öldürdün. Martin’i de sen öldürdün.” </p>

<p style="text-align: justify;">Masum bir edayla, “Kim, ben mi?” diye konuştu. “Ben kimseyi öldürmedim.”
</p>

<p style="text-align: justify;">“Ama sen bir yaratıksın öyle değil mi?” </p>

<p style="text-align: justify;">“Bunu onlar söylüyor.” </p>

<p style="text-align: justify;">Bir türlü anlayamıyordum. Bahçıvanı, annem üç yıl önce onun yerine
başkasını tuttuğundan beri görmüyordum. Bay Barron ise sekizinci sınıftan sonra
hayatımdan çıkmıştı. Onlar -yani o - beni gerçekten takip ediyor muydu?</p>

<p style="text-align: justify;">“Benim burada olduğumu nereden biliyordun?” </p>

<p style="text-align: justify;">Sesi bir kez daha değişerek, “Jacob, kendin söyledin ya,” diye
konuştu. “Tabii gizli kalmak koşuluyla.” Şimdi eğitimli birinin orta Amerika’ya
özgü yumuşak ses tonuyla konuşuyordu. Feneri yukarı kaldırınca ışık kendi
yüzüne vurdu. Önceki gün gördüğüm sakalı yoktu. Artık onu kesinlikle tanımıştım.</p>

<p style="text-align: justify;">Yağmur gürültüsünün bastırdığı bir fısıltıyla, “Dr. Golan,” diyebildim.</p>

<p style="text-align: justify;">Birkaç gün önceki telefon konuşmamızı hatırladım. Arkadan gelen
gürültüyü havaalanı olarak açıklamıştı. Fakat kız kardeşini karşılamıyordu, benim
peşimden geliyordu.</p>

<p style="text-align: justify;">Başım dönüp sersemleyince Martin’in yattığı yalağa dayandım.</p>

<p style="text-align: justify;">Bütün vücudum uyuşmuştu. “Komşumuz. Dedemin öldüğü gece çimleri
sulayan yaşlı adam. O da sendin.” </p>

<p style="text-align: justify;">Adam gülümsedi.</p>

<p style="text-align: justify;">“Ama gözlerin,” dedim.</p>

<p style="text-align: justify;">“Kontakt lens,” diye cevap verdi. Bir tanesini başparmağıyla
çıkarınca ortaya bembeyaz bir küre çıktı. “Bu günlerde yapılan ürünler göz
kamaştırıcı. Ve birkaç sorunu daha tahmin edeyim bakayım. Evet, ben diplomalı bir psikiyatrım. Sıradan insanların
zihinleri beni uzun zamandır cezbediyordu. Ve hayır, seanslarımız yalana dayalı
olduğu halde tamamen zaman kaybı olduğunu sanmıyorum. Aslında sana yardım etmeyi sürdürebilirim ya da daha doğrusu,
birbirimize yardım edebiliriz.” </p>

<p style="text-align: justify;">“Lütfen Jacob, onu dinleme,” dedi Emma.</p>

<p style="text-align: justify;">“Merak etme, ona bir kez inandım. Aynı hatayı bir daha
yapmam. “</p>

<p style="text-align: justify;">Golan beni duymamış gibi konuşmaya devam etti. “Sana
güvenlik ve para sağlayabilirim. Sana hayatını geri verebilirim Jacob. Tek yapman gereken bizimle çalışmak.” </p>

<p style="text-align: justify;">“Biz mi?” </p>

<p style="text-align: justify;">“Malthus ve ben.” Başını geriye çevirip seslendi. “Buraya
gel de merhaba de Malthus.” </p>

<p style="text-align: justify;">Arkasındaki kapıda bir gölge belirdi. O anda ortalığı
dayanılmaz bir leş kokusu kaplamıştı. Bronwyn eliyle ağzını kapatıp geriye
doğru çekildi. Bu arada Emma’nın yumruklarını sallamayı düşünürcesine sıktığını
fark ettim. Kolunu tutup, bekle diye dudak hareketi yaptım.</p>

<p style="text-align: justify;">Golan mantıklı görünmeye çalışarak, “Teklifim şu,” diye
devam etti. “Senin gibi insanları bulmamıza yardım et. Buna karşılık, Malthus ya
da onun türünden kimse sana dokunmayacak. Evinde yaşayabilirsin. Boş zamanlarında benimle birlikte dünyayı gezersin, sana
güzel maaş veririz. Ailene benim araştırma asistanım olduğunu söyleriz.” </p>

<p style="text-align: justify;">“Eğer kabul edersem arkadaşlarıma ne olacak?” diye sordum.</p>

<p style="text-align: justify;">Silahıyla boş ver der gibi bir hareket yaptı. “Tercihlerini
uzun zaman önce yaptılar. Önemli olan yürürlükte büyük bir planın olması Jacob
ve sen onun bir parçası olacaksın.” </p>

<p style="text-align: justify;">Acaba bu teklifi düşündüm mü? Sanırım kısa bir an bile olsa düşünmüş
olmalıyım. Dr. Golan tam benim aradığım şeyi, üçüncü seçeneği öneriyordu. Ne
sonsuza kadar burada kalmayı ne de ayrılıp ölmeyi içeren bir gelecekten
bahsediyordu. Fakat arkadaşlarıma şöyle bir göz atıp yüzlerindeki kederi görmem
en ufak bir dürtüyü bile kafamdan uzaklaştırmaya yetmişti.</p>

<p style="text-align: justify;">“Pekâlâ,” diye konuştu Golan. “Cevabın nedir?” </p>

<p style="text-align: justify;">“Sana en küçük bir yardımı yapmaktansa ölmeyi tercih ederim.
“</p>

<p style="text-align: justify;">“Yaa, ama sen zaten bana yardım ettin.” Kapıya doğru gerilemeye
başladı. “Seanslara devam edemeyecek olmamız ne yazık Jacob. Fakat umarım
tamamen bir kayıp olmamıştır. Dördünüz bir arada ihtiyar Malthus’u uzun zaman
önce girdiği alçaltıcı şekilden nihayet kurtarmaya yetebilir.” </p>

<p style="text-align: justify;">“Ah hayır,” diye sızlandı Enoch. “Beni yemesini istemiyorum!”
</p>

<p style="text-align: justify;">Bronwyn, “Ağlama, kendini küçük düşürüyorsun!” diye bağırdı.</p>

<p style="text-align: justify;">“Hepsini öldürmek zorunda kalacağız, hepsi bu.” </p>

<p style="text-align: justify;">Golan kapının önünden, “Kalıp izlemeyi isterdim,” diye
konuştu. “Seyretmeye bayılırım!” </p>

<p style="text-align: justify;">Golan gidince canavarla baş başa kalmıştık. Yaratığın
karanlıkta nefes alıp verişini duyabiliyordum; arızalı bir su tesisatı gibi
hırıltılar çıkarıyordu. Hepimiz birer adım geriledik, sonra bir adım daha; sonunda
sırtımız duvara dayanmıştı. İdam mangasının önünde kurşuna dizilmeyi bekleyen
mahkumlar gibi yan yana duruyorduk.</p>

<p style="text-align: justify;">Emma’ya, “Bana ışık lazım,” diye fısıldadım. Girdiği şoktan
ötürü kendi gücünü unutmuş görünüyordu.</p>

<p style="text-align: justify;">Avucunda alev belirince, önce duvarda titreşen gölgeleri
fark ettim. Canavar yalakların arasından sinsice yaklaşıyordu. İşte kâbusum
karşımdaydı. Kılsız çıplak bedeniyle kambur bir vaziyette duruyordu. Beneklerle
kaplı kara-gri derisi yer yer sarkmıştı. Gözlerinden halkalar halinde cerahat
damlıyordu. Bacakları kavisli, ayakları birer sopa gibi dümdüzdü. Yamru yumru
elleri, işe yaramayan birer pençe gibiydi. Bedeninin her kısmı, yaşaması
imkânsız görünen yaşlı bir adamın tükenmiş bedenini andırıyordu, biri hariç.
Aşırı büyük çenesi en göze çarpan yeriydi. Küçük birer et bıçağı kadar uzun ve
sivri dişleri barındıran şişkin bir çenesi vardı. Ağzının etli kısımları bu
kadar keskin parçaları barındıramayacağından, dudakları sinir bozucu bir
sırıtmayı andırırcasına geriye doğru çekilmişti.</p>

<p style="text-align: justify;">Derken o korkunç dişler birbirinden ayrıldı. Canavarın ağzı
açılınca her biri bileğim kalınlığında üç tane şerit gibi dil dışarı çıktı.</p>

<p style="text-align: justify;">Diller birer makara gibi açılıp uzayınca neredeyse mekânın
yarısını kapladı. Üç metre, belki daha uzun olan diller havada sallanırken, yaratık
yüzünde cüzamlıları andıran bir çift delik vasıtasıyla düzensiz biçimde soluk
alıyordu. Sanki kokumuzu içine çekiyor, bizi nasıl yalayıp yutacağını
düşünüyordu. Şimdiye kadar ölmemiş olmamızın tek sebebi bunun çok kolay bir yol
olmasıydı. Güzel bir yemeğin tadını çıkarmak isteyen boğazına düşkün bir adam
gibiydi bu canavar; işleri aceleye getirmenin gereği yoktu.</p>

<p style="text-align: justify;">Diğerleri canavarı benim gibi göremese de duvara vuran
gölgesini, özellikle birer halat gibi uzamış dillerini görebiliyordu. Emma kolunu
ileriye uzatınca avucundaki alev iyice parlaklaştı. “Ne yapıyor?” diye
fısıldadı. “Neden bize saldırmadı?” </p>

<p style="text-align: justify;">“Bizimle oyun oynuyor. Kapana kısıldığımızı biliyor.” </p>

<p style="text-align: justify;">Bronwyn, “Hiç de kapana kısılmadık,” diye homurdandı. “Şunun
yüzüne okkalı bir yumruk indireyim de o kanlı dişlerini ağzına dökeyim.” </p>

<p style="text-align: justify;">“Yerinde olsam o dişlerin yanına bile sokulmazdım.” </p>

<p style="text-align: justify;">Boş ruh aradaki mesafeyi kapamak için bize doğru hantalca
birkaç adım attı. Dilleri biraz daha açılıp birbirinden ayrıldı. Bir tanesi bana,
biri Enoch’a, üçüncüsü Emma’ya yaklaştı.</p>

<p style="text-align: justify;">Emma, “Bizi rahat bırak!” diye haykırarak elini bir meşale
gibi salladı. Alev üzerine gelince geriye çekilen dil, saldırmaya hazırlanan bir
yılan gibi yeniden yavaş yavaş yaklaştı.</p>

<p style="text-align: justify;">“Kapıya ulaşmamız lazım!” diye bağırdım. “Boş ruh soldan üçüncü
yalağın yanında, o yüzden sağdan gidelim!” </p>

<p style="text-align: justify;">Enoch, “Asla başaramayacağız!” diye bağırdı. Dillerden biri
yanağına değince çığlığı bastı.</p>

<p style="text-align: justify;">Emma, “Üç deyince fırlayın!” diye haykırdı. “Bir...” </p>

<p style="text-align: justify;">O anda Bronwyn bir ölüm perisi gibi uluyarak yaratığın
üstüne hamle yaptı. Canavar çığlık atarak yükseldi. Sarkık derisi gerilmişti.</p>

<p style="text-align: justify;">Üç dilini birden kamçı gibi indirmek üzereyken Bronwyn,
Martin’in yattığı yalağın altına kollarını sokarak havaya kaldırdı ve canavara doğru
fırlattı, içi buz parçaları, balıklar ve Martin’in cesediyle dolu koca yalak
havada yan dönerek kulakları sağır eden bir gürültüyle boş ruhun üstüne düştü.</p>

<p style="text-align: justify;">Bronwyn dönüp bizim bulunduğumuz yönde iyice gerildi. “ÇEKİLİN!”
diye bağırarak arkamdaki duvara doğru koştu ve çürümüş kalaslara tekmeyi
indirdiği gibi koca bir delik açtı. Delikten önce en küçüğümüz olan Enoch
dışarı fırladı. Onu Emma takip etti. Ben itiraz etmeye fırsat bulamadan
Bronwyn beni omuzlarımdan tuttuğu gibi ıslak karanlığın içine fırlattı.
Yüzükoyun bir su birikintisine düşmüştüm. Dışarıdaki hava insanı şoka sokacak
kadar soğuk olsa da, canavarın dilinin gırtlağıma sarılmasından kurtulduğum
için sevinçten başka bir şey hissedemiyordum.</p>

<p style="text-align: justify;">Emma’yla Enoch beni tutup kaldırınca koşmaya başladık. Bir süre
sonra Emma Bronwyn’e seslenince durduk. Geriye baktığımızda bizim peşimizden
gelmediğini fark ettik. Tekrar seslenip karanlıkta göz gezdirdik. Gidip geriye
bakmaya cesaretimiz yoktu. O sırada Enoch, “İşte orada!” diye bağırdı. Bronwyn
buzhanenin bir köşesine yaslanmıştı.</p>

<p style="text-align: justify;">“Ne yapıyor bu?” diye bağırdı Emma. “BRONWYN! KAÇ!” </p>

<p style="text-align: justify;">Bronwyn bütün binayı kucaklamak ister gibi bir manzara
vardı.</p>

<p style="text-align: justify;">Ardından birkaç adım gerileyip hızla ileri atıldı ve omzuyla
binanın köşe desteğine bir darbe indirdi. Koca buzhane kibrit çöpünden yapılmış
bir ev gibi darmadağın oldu. Toz haline gelen buzların yarattığı bulut
kümesiyle irili ufaklı tahta parçaları rüzgârla birlikte sokağa savruldu.</p>

<p style="text-align: justify;">Bronwyn manyakça sırıtarak bize doğru koşarken hepimiz
sevinçle bağırıp çağırdık; ardından şakır şakır yağan yağmurun altında kahkahalar
atarak ona sarıldık. Gelgelelim bu sevinç dalgası fazla uzun sürmedi. Biraz
önce gördüklerimizin yarattığı şok tekrar üstümüze çökmüştü. Emma bana döndü ve
hepsinin aklında olduğunu tahmin ettiğim soruyu sordu: “Jacob, yaratık seninle
ilgili o kadar çok şeyi nereden biliyordu?</p>

<p style="text-align: justify;">Ve bizim hakkımızdaki bilgileri?” </p>

<p style="text-align: justify;">“Sen ona doktor dedin,” diye ekledi Enoch.</p>

<p style="text-align: justify;">“O benim psikiyatrımdı.” </p>

<p style="text-align: justify;">“Psikiyatr!” diye bağırdı Enoch. “Aman ne harika! Bizi bir
yaratığa satmakla kalmadı, üstelik adamakıllı deli!” </p>

<p style="text-align: justify;">Emma onu sertçe dürterek, “Sözünü geri al!” diye haykırdı.</p>

<p style="text-align: justify;">Enoch da onu dürtmek üzereyken aralarına girdim.</p>

<p style="text-align: justify;">“Durun!” diyerek onları ayırdım. Enoch’a döndüm. “Yanlış düşünüyorsun.
Ben deli değilim. Benim deli olduğumu sanmamı sağladı, ama anlaşılan onca
zamandır sıra dışı olduğumu biliyordu. Gerçi bir konuda haklısın, size ihanet ettim. Dedemin
anlattığı öyküleri bir yabancıya anlattım.” </p>

<p style="text-align: justify;">“Senin kabahatin yok,” dedi Emma. “Bizim gerçekten
yaşadığımızı bilemezdin.” </p>

<p style="text-align: justify;">“Tabii ki bilebilirdi,” diye bağırdı Enoch. “Abe ona her
şeyi anlatmış. Hatta bizim fotoğraflarımızı bile göstermiş!” </p>

<p style="text-align: justify;">“Golan sizi nasıl bulacağının dışında her şeyi biliyordu,” dedim.</p>

<p style="text-align: justify;">“Ben de onu dosdoğru buraya getirdim.” </p>

<p style="text-align: justify;">“Ama seni kandırmış,” dedi Bronwyn.</p>

<p style="text-align: justify;">“Çok üzgün olduğumu bilmenizi isterim.” </p>

<p style="text-align: justify;">Emma bana sarıldı. “Tamam canım. Hepimiz hayattayız.” </p>

<p style="text-align: justify;">“Şimdilik,” dedi Enoch. “Ama o manyak hâlâ ortalıkta. O boş ruha
bizi nasıl yem etmeye arzulu olduğunu düşünürsek, bahse girerim döngüye kendi
başına nasıl gireceğini çözmüştür.” </p>

<p style="text-align: justify;">“Aman Tanrım, haklısın,” dedi Emma.</p>

<p style="text-align: justify;">“Öyleyse, ondan önce oraya gitsek iyi olur,” dedim.</p>

<p style="text-align: justify;">“Ve şundan önce,” diye ekledi Bronwyn. Yıkılan buzhaneyi gösteriyordu.
Kırılan tahta parçaları yığını kıpırdamaya başlamıştı.</p>

<p style="text-align: justify;">“Sanırım dosdoğru bize saldıracak ve ne yazık ki ortada
üstüne yıkacak ev de kalmadı.” </p>

<p style="text-align: justify;">İçimizden biri, “Kaçın!” diye bağırdı. Gerçi o daha
söylemeden koşmaya başlamıştık. Boş ruhun bize ulaşamayacağı tek yere, döngüye
doğru uçarcasına koşuyorduk. Zifiri karanlıkta kasabanın sokaklarından geçtik.
Evlerin zar zor seçilen mavi dış hatları yerini eğimli tarlalara, ardından
sırta bıraktı. Ayaklarımızın altından akan sular sırta tırmanmayı tehlikeli
hale getirmişti.</p>

<p style="text-align: justify;">Ayağı kayan Enoch yere düştü. Onu kaldırıp koşmaya devam ettik.
Bronwyn de ayağı kayarak düştü ve beş altı metre aşağı sürüklendi.</p>

<p style="text-align: justify;">Emma’yla birlikte yardım etmek için geriye koştuk. Onu kollarından
tutup kaldırırken yaratığın bizi takip edip etmediğini görmek için geriye
baktım. Deli gibi yağan yağmurdan başka görünürde bir şey yoktu. Boş ruhları
fark etme yeteneğim ışık olmadığı zaman fazla işe yaramıyordu. Fakat sırtın
tepesine vardığımız anda, çakan kocaman bir şimşek ortalığı aydınlatınca dönüp
baktım ve onu gördüm. Bizden epey geride olmasına rağmen hızlı tırmanıyordu.</p>

<p style="text-align: justify;">Uzun dillerini çamura vurup bir örümcek gibi sırta tutunarak
ilerliyordu.</p>

<p style="text-align: justify;">“Kaçalım!” diye bağırdım. Hepimiz sırttan aşağı atladık ve
kıç üstü kayarak düzlüğe kadar indik. Ayağa kalkıp tekrar koşmaya başladık. Bir
şimşek daha çaktı. Canavar şimdi daha da yaklaşmıştı.</p>

<p style="text-align: justify;">Bu hızla ondan kurtulmamıza imkân yoktu. Tek umudumuz
manevra yapıp onu atlatmaktı.</p>

<p style="text-align: justify;">“Bizi yakalarsa hepimizi öldürür,” diye bağırdım. “Ama
ayrılırsak tercih yapmak zorunda kalacak. Ben onu uzun yola sokup bataklıkta
gömmeye çalışacağım. Siz en kısa zamanda döngüye gidin!” </p>

<p style="text-align: justify;">“Delisin sen!” diye bağırdı Emma. “Arkada kalması gereken
biri varsa benim! Ateşimle savaşırım!” </p>

<p style="text-align: justify;">“Bu yağmurda olmaz,” dedim. “Hem onu göremezsin!” </p>

<p style="text-align: justify;">“Kendini öldürmene izin veremem!” diye bağırdı.</p>

<p style="text-align: justify;">Tartışacak vakit yoktu. Bronwyn ile Enoch ileriye doğru
koşmaya devam ederken Emma’yla birlikte canavarın bizi takip etmesi umuduyla
patikadan saptık. Gerçekten de bizim peşimize düştü.</p>

<p style="text-align: justify;">Artık öyle yakındaydı ki, nerede olduğunu görmek için
şimşeğe ihtiyacım yoktu; midemdeki sancı yeterliydi.</p>

<p style="text-align: justify;">Saban izleri ve hendeklerle dolu bir tarlada el ele tutuşup
koşarken zaman zaman saraya tutulmuş gibi düşüyor, birbirimize tutunuyorduk.</p>

<p style="text-align: justify;">Bir yandan silah gibi kullanmak üzere yerde iri bir taş arıyordum.
O sırada ileride, karanlığın içinde bir yapı belirdi. Tavanı aşağı sarkmış,
kapısı bulunmayan bu küçük barakayı yaşadığım panik nedeniyle hatırlayamamıştım.</p>

<p style="text-align: justify;">Nefes nefese, “Saklanmamız lazım!” dedim.</p>

<p style="text-align: justify;">Eve doğru son hızla koşarken, Yalvarırım bu yaratık aptal
olsun, lütfen, lütfen aptal olsun, diye dua ettim. Görünmeden barakaya girme
umuduyla geniş bir kavis çizdik. Barakanın arkasına geldiğimizde Emma, “Bekle!”
diye bağırdı. Yağmurluğun cebinden Enoch’un verdiği tülbendi çıkardı. Çabucak
bir taşa sarıp bağlayarak sapan benzeri bir icat yaptı. Bir süre avucunda tutup
tutuşmasını sağladıktan sonra ileriye doğru savurdu. Taş ilerideki bataklığın içine
düşüp karanlığın içinde cılız bir alevle yanmaya devam etti.</p>

<p style="text-align: justify;">Emma, “Şaşırtmaca,” diye açıklama yaptı. Dönüp barakanın karanlığı
içine girdik.</p>

<p></p>

<p style="text-align: center;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Menteşelerinden çıkmış bir kapıdan geçip karanlık, yoğun
gübre kokusu olan bir yere girmiştik. Ayaklarımız mide bulandırıcı cıvık çamurun
içine gömülünce nerede olduğumuzu anladım.</p>

<p style="text-align: justify;">Emma, “Nedir bu?” diye fısıldadığı sırada aniden birtakım
hayvanların soluk vermesiyle ikimiz de yerimizde sıçradık. Mekân tıpkı bizim
gibi dostça davranmayan geceden kaçıp sığınak arayan koyunlarla doluydu.
Gözümüz karanlığa alışınca onlarca koyunun donuk gözleriyle bize baktığını fark
ettik.</p>

<p style="text-align: justify;">Bir ayağını ihtiyatla kaldıran Emma, “Bu düşündüğüm şey
değil mi?” diye sordu.</p>

<p style="text-align: justify;">“Düşünme bunu,” diye cevap verdim. “Hadi gel, bu kapıdan uzaklaşmamız
lazım.” </p>

<p style="text-align: justify;">Elini tuttum ve birlikte içeri girip dokunmamızdan irkilen
hayvanların oluşturduğu labirent içinde yol bulmaya çalıştık. Dar bir koridordan
güçlükle geçip tepede penceresi ve hâlâ sağlam duran kapalı bir kapısı olan
odaya girdik. Burası diğer odalara göre biraz daha iyi durumdaydı. Dipteki
köşeye çöküp gergin koyunlardan oluşan bir duvarın ardına gizlenerek dışarıyı
dinlemeye başladık.</p>

<p style="text-align: justify;">Gübrenin içine oturmamaya çalışsak da pek faydası yoktu. Bir
dakika kadar karanlığa bakıp gözlerim alışınca odadaki şekilleri seçmeye
başladım. Bir köşeye sandıklarla kutular yığılmıştı. Arkamızdaki duvarda paslı
aletler asılıydı. Silah olarak işe yarayabilecek keskin bir alet bakındım. Dev
bir makasa benzeyen bir karaltı görünce almak için ayağa kalktım.</p>

<p style="text-align: justify;">Emma, “Koyun kırpmaya mı niyetlendin?” dedi.</p>

<p style="text-align: justify;">“Hiç yoktan iyidir.” </p>

<p style="text-align: justify;">Makası tam duvardan almak üzereyken dışarıdan bir ses geldi.</p>

<p style="text-align: justify;">Koyunlar endişeyle melemeye başladılar. Biraz sonra camı
olmayan pencereden içeri uzun kara bir dil girdi. Elimden geldiğince sessiz
biçimde yere çöktüm. Emma solukları duyulmasın diye eliyle ağzını kapamıştı.</p>

<p style="text-align: justify;">Odanın içinde bir periskop gibi dolaşan dil havayı yoklar
gibi görünüyordu. Neyse ki, adanın en yoğun kokulu ortamına sığınmıştık.</p>

<p style="text-align: justify;">Onca koyunun kokusu bizim kokumuzu bastırmış olsa gerek ki,
yaratık bir dakika kadar sonra aramayı bırakıp dilini pencereden geri çekti.
Biraz sonra uzaklaşan adım seslerini işittik.</p>

<p style="text-align: justify;">Emma elini ağzından çekerek derin bir nefes verdi. “Galiba yeme
doğru gidiyor,” diye fısıldadı.</p>

<p style="text-align: justify;">“Bir şey bilmeni istiyorum. Eğer kurtulmayı başarırsak
burada kalacağım.” </p>

<p style="text-align: justify;">Elimi sıkıca kavradı. “Doğru mu söylüyorsun?” </p>

<p style="text-align: justify;">“Eve gidemem, bunca şeyden sonra olmaz. Her neyse, elimden ne
yardım gelirse yapmalıyım; sana ve diğerlerine daha çok borcum var. Ben buraya
gelene kadar hepiniz son derece emniyetteydiniz.” </p>

<p style="text-align: justify;">Bana yaslanarak, “Eğer buradan kurtulursak, o zaman bir
şeyden pişman olmayacağım,” dedi.</p>

<p style="text-align: justify;">Garip bir mıknatıs sanki başlarımızı birbirine çekmişti. Ne
var ki, tam dudaklarımız birleşmek üzereyken sessizlik birdenbire yan odadan gelen
dehşet içindeki melemelerle bozuldu. Bu korkunç sesle birlikte etrafımızdaki
koyunlar delirmiş gibi kıpırdayınca birbirimizden ayrıldık. Koyunlar birbirini
ezip kaçmaya çalışıyor, bizi duvara doğru itiyorlardı.</p>

<p style="text-align: justify;">Canavar umduğum kadar aptal değildi. Evin içinde
yaklaştığını duyuyorduk. Kaçacak zaman olsa bile artık çok geçti, o yüzden leş gibi
kokan toprağa iyice yapışıp bizi fark etmeden geçmesi için dua ettik.</p>

<p style="text-align: justify;">Derken onun içerideki bütün pis kokuları bastıran keskin
kokusunu duydum. Odanın girişinde olduğunu hissediyordum. Bütün koyunlar bir
balık sürüsü gibi bir anda kapıdan uzaklaşarak duvara doğru kaçtılar. Bizi öyle
sert biçimde duvara yapıştırmışlardı ki, nefes alamıyorduk. Birbirimize sıkıca
sarılmıştık ama en ufak bir ses çıkarmaya cesaret edemiyorduk. Dayanılmaz
derecede gergin bir an boyunca koyunların melemesi ve sertçe yere vuran
toynaklarının sesinden başka bir şey duymaz olduk. Derken boğuk bir çığlık yükseldi.
Bu ani ve umutsuz çığlık aynı çabuklukla sustu. Sert ve ani bir kemik kırılması
duyduk. Koyunlardan birinin vahşice parçalandığını görmeden anlamıştım.</p>

<p style="text-align: justify;">Ortalık tam bir keşmekeşe dönmüştü. Paniğe kapılan hayvanlar
birbirinin üstüne zıpladıkça bizi durmadan duvara çarpıyordu.</p>

<p style="text-align: justify;">Sonunda serseme dönmüştüm. Canavar kulak tırmalayıcı bir
çığlık atarak koyunları birer birer kaldırıp salyaları akan çenesine tıkmaya başladı.
Her birini birer kez ısırdığı hayvanlardan kanlar fışkırıyor, sonra bunları bir
ortaçağ ziyafetinde oburca tıkınan açgözlü bir kral gibi kenara fırlatıyordu.
Canavar koyunları birer birer katlederek bize doğru yaklaşıyordu. Korkudan
donakalmıştım. Bundan sonra olanları işte bu nedenle tam olarak açıklayamıyorum.</p>

<p style="text-align: justify;">Her türlü içgüdüm, olduğun yerde gizlen, gübrenin içine
biraz daha gömül diyordu ama bunların hepsine baskın gelen açık bir düşünce
kafamda belirmişti: Bu pis barınakta ölmemize göz yummayacaktım.</p>

<p style="text-align: justify;">Emma’yı o anda görebildiğim en iri koyunun arkasına itip
kapıya doğru fırladım.</p>

<p style="text-align: justify;">Kapalı duran kapı en az dört beş metre uzaktaydı ve aramızda
bir sürü koyun vardı. Buna rağmen bir defans oyuncusu gibi onları yara yara
ilerledim ve bir omuz darbesiyle kapıyı açtım. Sendeleyerek dışarıya düştüm ve
yağan yağmurun altında, “Gel de beni yakala çirkin yaratık!” diye haykırdım.
Dikkatini çekmeyi başardığımı anlamıştım zira dehşet verici bir uğultu
koyuvermiş, koyunlar hızla kapıdan dışarı fırlayıp yanımdan geçerek
kaçmışlardı. Güçlükle ayağa kalktıktan sonra Emma’yı bırakıp bana yöneldiğinden
emin olunca onu bataklığa doğru çekmeye başladım.</p>

<p style="text-align: justify;">Canavarın arkamdan geldiğini hissediyordum. Aslında daha hızlı
koşabilirdim ama koyun makasını hâlâ elimde tutuyordum.</p>

<p style="text-align: justify;">Anlaşılan tedbiri elden bırakmak istemiyordum. Bir süre
sonra zemin yumuşamaya başlayınca bataklığa geldiğimi anladım. Canavar dillerini
iki kez kamçı gibi sırtıma indirmeye çok yaklaşmıştı.</p>

<p style="text-align: justify;">Bunlardan birinin boynuma kement gibi sarılıp kafamı
koparana kadar sıkmasına ramak kalmıştı ki canavar tökezledi ve aramızdaki mesafe
açıldı. Höyüğe ulaştığımda başımın hâlâ sağlam kalmasının tek nedeni, Emma
sayesinde ayaklarımı nereye basacağımı çok iyi bilmemdi. Böylece ay ışığının
olmadığı ve hatırı sayılır bir fırtınanın estiği gecede hızla koşabilmeyi
becerdim.</p>

<p style="text-align: justify;">Höyüğün olduğu tepeye doğru hızla tırmanıp kayalık ağızdan içeri
kendimi attım. İçerisi zindan gibi karanlık olmasına rağmen önemi yoktu.
Güvende olmak için dipteki boşluğa ulaşmam yeterliydi.</p>

<p style="text-align: justify;">Ayakta durup ilerlemeye çalışmak vakit kaybı olacağından ellerimle
dizlerim üzerinde süründüm. Yolu yarılamıştım ve artık hayatta kalma ümidim
konusunda kendimi iyimser hissediyordum.</p>

<p style="text-align: justify;">Fakat birden artık sürünemez oldum. Canavarın dillerinden
biri beni ayak bileğimden yakalamıştı.</p>

<p style="text-align: justify;">Canavar iki diliyle tünelin ağzındaki iki kapak taşına
sıkıca sarılıp havaya kalkarak kendini çamurlu zeminden kurtarmış ve girişi bir
kavanoz kapağı gibi örtmüştü. Üçüncü diliyle beni oltaya yakalanmış bir balık
gibi kendine çekiyordu.</p>

<p style="text-align: justify;">Zemine yapışıp debelenmeme rağmen her taraf çakılla kaplı olduğundan
parmaklarım kayıyordu. Sırtüstü dönüp boşta kalan elimle taşlara tutunmama
rağmen hızla kayıyordum. Dili öbür elimdeki makasla kesmeye çalıştım; ne var
ki, sinirlerden oluşmuş kocaman bir halat gibiydi ve makas yeterince keskin
olmadığından işe yaramıyordu. Canavarın her an kapanmaya hazır durumdaki çenesi
görmek istediğim son manzara olduğundan gözlerimi yumup makası iki elimle
sımsıkı yüzümün önünde tuttum. Araba çarpışmalarında, tren kazalarında,
uçakların düştüğü anda zamanın geçmediği söylenir. İşte şimdi zaman sürekli
esniyor gibiydi. Derken kemikleri sarsacak şiddette bir çarpma hissettim ve boş
ruhun üstüne tosladım.</p>

<p style="text-align: justify;">Bütün soluğum kesilirken canavarın çığlık attığını duydum.
Birlikte tünelden dışarı fırlayıp tümsekten aşağıdaki bataklığa yuvarlandık.</p>

<p style="text-align: justify;">Gözlerimi açtığımda makasın iki ucunun köküne kadar
canavarın gözlerine gömüldüğünü gördüm. On tane domuzun aynı anda hadım
edilmesi gibi uluyan yaratık yağmurla iyice kabarmış olan çamurun içine
yuvarlanıp debelendi. Makasın paslı saplarından vıcık vıcık kara bir sıvı
akıyordu.</p>

<p style="text-align: justify;">Yaratığın ölmekte olduğunu hissediyordum. Canının tükenmek üzere
olduğu bileğime sarılı dilinin gevşemesinden belliydi. Kendi bedenimdeki
değişimin de farkındaydım. Midemde paniğin yol açtığı kasılma yavaş yavaş
geçiyordu. Nihayet canavar kaskatı kesildi ve balçık yığınının başını
örtmesiyle birlikte bataklığın içinde gözden kayboldu. Geriye kalan kapkara kan
birikintisi biraz önce orada olduğunun tek kanıtıydı.</p>

<p style="text-align: justify;">Bataklığın beni de içine çektiğini hissediyordum.
Debelendikçe beni daha çok arzuluyor gibiydi. İkimiz birden turbanın içinde
kalırsak bundan bin yıl sonra kim bilir ne tuhaf bir buluntu olacaktık.</p>

<p style="text-align: justify;">Sert zemine doğru adım atmaya çabalamam çamura biraz daha saplanmaktan
başka bir işe yaramadı. Balçık yavaş yavaş tırmanıyor, kollarımla göğsümü
kaplıyor, bir ilmik gibi boğazımı sarıyordu.</p>

<p style="text-align: justify;">İmdat diye feryat ettiğim anda mucize kabilinden yardım
geldi.</p>

<p style="text-align: justify;">Önce bir ateşböceğinin yanıp sönerek bana doğru uçtuğunu düşündüm.
Derken Emma’nın bana seslendiğini duyunca karşılık verdim. Bir ağaç dalı suya
doğru uzandı. Sıkıca yakaladığım dalı Emma kendine doğru çekti. Nihayet
bataklıktan çıktığımda ayakta duramayacak kadar şiddetli titriyordum. Emma
yanıma çökünce kendimi onun kollarına bıraktım.</p>

<p style="text-align: justify;">Öldürdüm onu, diye düşündüm. Onu gerçekten öldürdüm.</p>

<p style="text-align: justify;">Korkarak geçirdiğim onca zaman boyunca gerçekten böyle bir canavar
öldüreceğimi hayal bile etmemiştim! Artık kendimi güçlü hissediyordum. Şimdi
kendimi savunabilirdim. Asla dedem kadar güçlü olamayacağımı biliyordum ama ben
de yüreksiz bir ödlek değildim.</p>

<p style="text-align: justify;">Onları öldürebilirdim.</p>

<p style="text-align: justify;">Kafamdan geçen sözleri yüksek sesle söyledim. “O öldü. Ben öldürdüm
onu.” </p>

<p style="text-align: justify;">Güldüm. Emma bana sarılıp yanağını yüzüme dayadı. “Seninle gurur
duyardı, biliyorum.” </p>

<p style="text-align: justify;">Ardından öpüştük. Yumuşak ve hoştu. Yağmur damlaları
burnumuzdan süzülüp aralık ağzımızdan sıcacık içeri giriyordu. Çok geçmeden
Emma uzaklaşıp fısıldayarak sordu: “Biraz önce söylediklerin, gerçek miydi?” </p>

<p style="text-align: justify;">“Kalacağım. Eğer Bayan Peregrine izin verirse. “</p>

<p style="text-align: justify;">“Verir. Vermesini sağlarım.” </p>

<p style="text-align: justify;">“Bu konuya kafa yormadan önce psikiyatrı bulup silahını
alsak iyi olur.” </p>

<p style="text-align: justify;">Yüzü ciddileşerek, “Doğru,” dedi. “Öyleyse vakit
kaybetmeyelim.” </p>

<p></p>

<p style="text-align: justify;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Yağmuru ardımızda bırakıp dışarı çıktığımızda bizi dumanlar ve
gürültüden oluşan bir manzara karşıladı. Döngü henüz yeniden ayarlanmamıştı.
Bataklığın ortasında bomba çukurları vardı, gökyüzüyse homurtular çıkaran
uçaklarla doluydu. Turuncu bir alev perdesi ufuktaki ağaçları yakarak
ilerliyordu. Şimdi eve gitmeyip bugünün artık dün olmasını beklemeyi ve böylece
bütün bu kargaşanın ortadan kalkmasını önermek üzereyken iki kaslı kol birden boynuma
sarıldı.</p>

<p style="text-align: justify;">Bronwyn, “Yaşıyorsunuz!” diye bağırdı. Enoch ve Hugh da
yanındaydı.</p>

<p style="text-align: justify;">O geri çekilince çocuklar elimi sıkıp beni gözden geçirdiler.</p>

<p style="text-align: justify;">Enoch, “Sana hain dediğim için özür dilerim” dedi. “Ölmediğine
sevindim.” </p>

<p style="text-align: justify;">“Ben de,” diye karşılık verdim.</p>

<p style="text-align: justify;">Hugh beni tepeden tırnağa inceleyip, “Hâlâ bütün halinde
misin?” diye sordu.</p>

<p style="text-align: justify;">Sağlam olduğumu göstermek için kollarımla bacaklarımı
sallayıp, “Bütün organlarım sağlam,” dedim. “Ayrıca o boş ruh için endişelenmenize
gerek kalmadı. Öldürdük onu.” </p>

<p style="text-align: justify;">Emma gururla, “Öf, bırak şu alçakgönüllülüğü!” dedi. “Onu
sen öldürdün.” </p>

<p style="text-align: justify;">Hugh, “Mükemmel,” demesine rağmen ne onun, ne Enoch’un yüzünde
sevinç belirtisi vardı.</p>

<p style="text-align: justify;">“Mesele nedir?” diye sordum. “Durun. Siz üçünüz neden evde değilsiniz?
Bayan Peregrine nerede?” </p>

<p style="text-align: justify;">Bronwyn dudakları titreyerek, “Gitti,” dedi. “Bayan Avocet
de.</p>

<p style="text-align: justify;">O adam götürdü onları.” </p>

<p style="text-align: justify;">“Aman Tanrım,” dedi Emma. Çok geç kalmıştık.</p>

<p style="text-align: justify;">Hugh, “Elinde silahla geldi,” dedi. “Claire’i rehin almaya
çalıştı ama o başının arkasındaki ağzıyla adamı ısırdı. O yüzden adam beni
rehin aldı. Dövüşmeye çalışsam da silahla kafama vurup beni bayılttı.” Kulağının
arkasına dokununca parmaklarına kan bulaştı.</p>

<p style="text-align: justify;">“Herkesi bodruma kilitledi. Müdireyle Bayan Avocet kuş
haline girmezlerse başımda bir delik daha açacağını söyledi. Kadınlar onun dediğini
yapınca ikisini birden kafese koydu.” </p>

<p style="text-align: justify;">“Yanında kafes mi vardı?” diye sordu Emma.</p>

<p style="text-align: justify;">Hugh başını salladı. “Hem de küçük bir kafes. O yüzden
bizimkilerin bırak kaçmak ya da eski haline dönmek, kıpırdayacak yeri bile
yoktu. Kesin beni vurur diye tahmin ediyordum ama beni de bodruma atıp kuşlarla
birlikte kaçtı.” </p>

<p style="text-align: justify;">Enoch içerlemiş bir tonla, “Eve geldiğimizde onları o
şekilde bulduk,” diye konuştu. “Korkaklar sürüsü gibi aşağıda saklanıyorlardı.”
</p>

<p style="text-align: justify;">“Saklanmıyorduk!” diye bağırdı Hugh. “Bizi içeri kilitledi!
Yoksa vuracaktı!” </p>

<p style="text-align: justify;">“Boş verin,” diye müdahale etti Emma. “Nereye kaçtı? Neden takip
etmediniz?” </p>

<p style="text-align: justify;">&nbsp;“Nereye gittiğini
bilmiyorduk,” dedi Bronwyn. “Siz görmüşsünüzdür diye umuyorduk.” </p>

<p style="text-align: justify;">Emma öfkeyle höyükteki taşlardan birini tekmeleyerek, “Hayır,
görmedik!” diye bağırdı.</p>

<p style="text-align: justify;">Hugh gömleğinden bir şey çıkardı. Küçük bir fotoğraftı bu. “Gitmeden
önce bunu cebime soktu. Peşinden gitmeye çalışırsak bunun gerçekleşeceğini
söyledi.” </p>
<div class="newpage">

<div class="illustration" id="GakGakGak">
<img src="../Images/42gakgakgak.jpg" alt="Gak Gak Gak"/>
</div>

</div>
<p style="text-align: justify;">Bronwyn fotoğrafı Hugh’un elinden kaptı. “Ah, bu Bayan
Kuzgun mu?”<br/></p>

<p style="text-align: justify;">Yüzünü ovuşturan Hugh, “Sanırım Bayan Karga,” dedi.</p>

<p style="text-align: justify;">Enoch, “Demek öldüler,” diye sızlandı. “Bugünün geleceğini biliyordum!
“</p>

<p style="text-align: justify;">Emma perişan bir halde, “Evden hiç çıkmamalıydık,” dedi. “Millard
haklıydı.” </p>

<p style="text-align: justify;">Bataklığın ilerisine bir bomba düştü ve boğuk bir patlamanın
ardından yakınımıza toprak parçaları yağdı.</p>

<p style="text-align: justify;">“Durun bir dakika,” dedim. “Her şeyden önce fotoğraftakinin Bayan
Karga veya Bayan Kuzgun olduğunu bilmiyoruz. Sıradan bir karganın resmi de
olabilir. Hem Golan Bayan Peregrine ve Bayan Avocet’i öldürmek isteseydi,
kaçırmak için neden onca zahmete katlandı? Onların ölmesini isteseydi şimdiye çoktan ölmüşlerdi.” Emma’ya
döndüm. “Ayrıca biz evden çıkmasaydık diğerleriyle birlikte bodruma kilitlenirdik.
O zaman hâlâ ortalıkta dolanan bir boş ruh olurdu!” </p>

<p style="text-align: justify;">“Beni rahatlatmaya çalışma! Bunların olması senin hatan!” </p>

<p style="text-align: justify;">“On dakika önce mutlu olduğunu söylüyordun!” </p>

<p style="text-align: justify;">“On dakika önce Bayan Peregrine kaçırılmamıştı!” </p>

<p style="text-align: justify;">“Susar mısınız!” dedi Hugh. “Şimdi önemli olan Kuşun
kaçırılması ve bizim onu kurtarmamız!” </p>

<p style="text-align: justify;">“Doğru,” dedim. “O halde düşünelim. Sen bir yaratık olsaydın
bir çift ymbryneyi nereye kaçırırdın?” </p>

<p style="text-align: justify;">“Onlarla ne yapmak istediğine bağlı,” dedi Enoch. “Ve bunu bilmiyoruz.”
</p>

<p style="text-align: justify;">Emma, “Önce adadan çıkarman gerekirdi ve bu iş için tekneye ihtiyacın
olurdu,” dedi.</p>

<p style="text-align: justify;">“Ama hangi ada?” diye sordu Hugh. “Döngüde mi dışında mı?” </p>

<p style="text-align: justify;">“Dışarısı fırtınayla yıkılıyor,” dedim. “Kimse tekneyle
fazla uzağa gidemez.” </p>

<p style="text-align: justify;">Emma, “O halde bizim tarafta kalmış olmalı,” dedi. Sesinde
bir umut belirtisi vardı. “O halde niye burada gevezelik ediyoruz? Hadi rıhtıma
gidelim!” </p>

<p style="text-align: justify;">“Belki rıhtımda buluruz,” dedi Enoch. “Tabii henüz
kaçmadıysa.</p>

<p style="text-align: justify;">Hem kaçmasa ve biz onu bu karanlıkta, şarapneller
bedenimizde birer delik açmadan bulsak bile silahı olduğunu unutmayalım.
Hepiniz delirdiniz mi? Kuşun kaçırılmasını mı yoksa gözümüzün önünde vurulmasını
mı tercih edersiniz?” </p>

<p style="text-align: justify;">“Aman ne güzel!” diye bağırdı Hugh. “Öyleyse takibi bırakıp eve
mi dönelim? Yatmadan önce şöyle güzel sıcak bir çay isteyen yok mu? Kuş bizim
yanımızda olmadığı sürece hiçbir şeyin önemi yok!” Bir yandan ağlıyor, bir yandan
gözlerini öfkeyle siliyordu.</p>

<p style="text-align: justify;">“Bizim için yaptığı onca şeyden sonra nasıl olur da
kurtarmayı bile denemeyiz?” </p>

<p style="text-align: justify;">Enoch cevap vermeye fırsat bulamadan patikadan birinin bize seslendiğini
işittik. Hugh biraz öne çıkıp gözlerini kıstı. Bir süre sonra yüzü
tuhaflaşmıştı. “Bu Fiona,” dedi. O ana kadar Fiona’nın sesinin o kadar
çıktığını duymamıştım. Uçakların gürültüsü ve uzaktan gelen sarsıntılar
yüzünden ne dediğini anlamak olanaksızdı. O yüzden bataklıkta ona doğru koşmaya
başladık.</p>

<p style="text-align: justify;">Patikada nefes nefese koşup yanına vardığımızda Fiona’nın
bağırmaktan sesi kısılmıştı, gözleriyse en az saçları kadar vahşi görünüyordu.</p>

<p style="text-align: justify;">Derhal bizi tutup kasabaya giden yola doğru itmeye başladı.
Bir yandan da kaba İrlanda aksanıyla deli gibi bağırarak bir şeyler söylüyordu
ama kimse ne dediğini anlayamıyordu. Hugh onu omuzlarından tutup sakinleşmesini
söyledi.</p>

<p style="text-align: justify;">Kız derin bir nefes alıp yaprak gibi titredi ve geri tarafı
gösterdi.</p>

<p style="text-align: justify;">“Millard onu takip etti! Adam bizi bodruma kilitlediği
sırada gizlenmişti. Kaçtığı zaman onun peşinden gitti!” </p>

<p style="text-align: justify;">“Nereye?” diye sordum.</p>

<p style="text-align: justify;">“Teknesi vardı.” </p>

<p style="text-align: justify;">“Gördünüz mü?” diye bağırdı Emma. “Hadi rıhtıma gidelim!” </p>

<p style="text-align: justify;">“Hayır Emma, senin tekneni aldı. Kimsenin bilmediğini
sandığın, senin şu küçücük sahilinde sakladığın tekneyi. Kafesle tekneye bindi,
sonra halkalar çizerek gidiyordu ki gelgit çok yükselince fenerin olduğu
kayalığa yanaştı. Şimdi orada.” </p>

<p style="text-align: justify;">Fenere doğru rüzgâr gibi koştuk. Feneri tepeden gören
kayalıklara geldiğimizde, diğer çocuklar uçurumun kenarındaki yoğun sazlıklar
arasındaydı.</p>

<p style="text-align: justify;">Millard, “Çökün!” diye sertçe fısıldadı.</p>

<p style="text-align: justify;">Hemen çöküp onlara doğru süründük. Çocuklar dağınık bir küme
halinde otların arasına gizlenmiş, sırayla feneri gözetliyorlardı.</p>

<p style="text-align: justify;">Özellikle yaşı küçük olanlar yaşadıkları kâbusun etkisinden
henüz kurtulamadığından hâlâ şoktaydı. Nitekim biz de bir kâbustan kıl payı
kurtulmuştuk.</p>

<p style="text-align: justify;">Otların arasında sürünüp uçurumun kenarına gelerek fenere baktım.
Gemi enkazının biraz ilerisinde Emma’nın kanosu kayalıklara bağlanmış
durumdaydı. Golan ve ymbryneler ortalıkta görünmüyordu.</p>

<p style="text-align: justify;">“Ne yapıyor orada?” diye sordum.</p>

<p style="text-align: justify;">“Kim bilir,” diye karşılık verdi Millard. “Ya birisinin onu
almasını bekliyor ya da gelgit alçaldığı zaman tekrar kürek çekmeyi hesaplıyor.”
</p>

<p style="text-align: justify;">Emma kuşkuyla, “Benim küçük teknemle mi?” diye sordu.</p>

<p style="text-align: justify;">“Dediğim gibi, bilemeyiz.” </p>

<p style="text-align: justify;">Peş peşe kulakları sağır eden üç patlama oldu ve gökyüzü
turuncuya boyanırken hepimiz yere yattık.</p>

<p style="text-align: justify;">Emma, “Hiç buralara bomba düştü mü Millard?” diye sordu.</p>

<p style="text-align: justify;">“Benim araştırmam insanlar ve hayvanların davranışlarıyla
ilgili, bombalarla değil.” </p>

<p style="text-align: justify;">“Şimdi bizim işimize ne yarar ya,” dedi Enoch.</p>

<p style="text-align: justify;">Emma’ya, “Buralarda sakladığın başka tekne var mı?” diye
sordum.</p>

<p style="text-align: justify;">“Maalesef yok. Oraya kadar yüzmemiz lazım.” </p>

<p style="text-align: justify;">“Yüzeceğiz de ne olacak?” diye sordu Millard. “Vurulup delik
deşik mi olalım?” </p>

<p style="text-align: justify;">Emma, “Bir yol bulacağız,” diye karşılık verdi.</p>

<p style="text-align: justify;">Millard iç çekti. “Ah harika. Doğaçlama intihar.” </p>

<p style="text-align: justify;">“Eee?” Emma hepimize teker teker baktı. “Daha iyi bir fikri olan
var mı?” </p>

<p style="text-align: justify;">Enoch, “Askerlerim yanımda olsaydı...” diye konuşmaya
başlamıştı ki, Millard, “Hepsi paramparça suya düşerdi,” diye sözünü kesti.</p>

<p style="text-align: justify;">Enoch başını eğdi. Diğerleri hiç ağzını açmadı.</p>

<p style="text-align: justify;">“Öyleyse karar verildi,” dedi Emma. “Kim gidecek?” </p>

<p style="text-align: justify;">Elimi kaldırdım. Ardından Bronwyn de el kaldırdı. Millard, “Yaratığın göremediği birine ihtiyacınız olacak,” dedi. “Gerekiyorsa beni de götürün.”
</p>

<p style="text-align: justify;">“Dört kişi yeter,” dedi Emma. “Umarım hepiniz iyi
yüzüyorsunuzdur.“</p>

<p style="text-align: justify;">Uzun uzun düşünmeye veya vedalaşmaya vakit yoktu. Diğer çocuklar
bize şans diledi ve yola koyulduk. Siyah yağmurlukları üstümüze örtüp otların
arasında komandolar gibi süründük. Sonunda plaja inen yolun başına geldik. Kıç
üstü oturup aşağı kadar kaydık.</p>

<p style="text-align: justify;">Etrafımızdaki kumlar küçük birer çığ parçası gibi aşağı
iniyordu.</p>

<p style="text-align: justify;">Birdenbire tepemizde aynı anda yüzlerce motorlu testere
çalışıyormuş gibi bir gürültü koptu. Hepimiz yere sinerken bir uçak kükreyerek üstümüzden
geçti. Yarattığı rüzgarla saçlarımız dalgalanmış ve bütün üstümüz başımız kumla
kaplanmıştı. Her an bir bombanın düşüp bizi parçalara ayırmasını bekleyerek
dişlerimi sıktım. Neyse ki korktuğum başıma gelmedi. İnmeye devam ettik. Kıyıya
varınca Emma birbirimize sokulmamızı söyledi.</p>

<p style="text-align: justify;">“Burayla fener arasında bir gemi enkazı var. Beni takip edin.</p>

<p style="text-align: justify;">Sudan başınızı fazla çıkarmayın. Sizi görmesin. Enkaza
vardığımız zaman adamı arayıp ne yapacağımıza karar veririz.“</p>

<p style="text-align: justify;">Bronwyn, “Hadi ymbryneleri kurtaralım,” dedi.</p>

<p style="text-align: justify;">Kıyıya vuran dalgalara doğru sürünüp karnımıza kadar gelen
soğuk suya girdik. Başlangıçta işler kolay gitse de kıyıdan biraz açılınca akıntı
bizi geriye doğru atmaya başladı. Tepemizden büyük bir uğultuyla geçen başka
bir uçak suda dalgalar oluşmasına neden oldu.</p>

<p style="text-align: justify;">Batık gemiye vardığımızda nefes nefese kalmıştık. Paslı
teknesine ayak bastığımızda sadece kafalarımız suyun üstünde duruyordu.</p>

<p style="text-align: justify;">Feneri ve etrafını saran çorak adacığı gözetledik. Asi
psikiyatrım görünürde yoktu. Alçalmaya başlayan dolunay bombaların neden olduğu
yoğun duman bulutları arasında zaman zaman yüzünü gösterip fenerin ışığının
hayaleti andıran ikizi gibi parlıyordu.</p>

<p style="text-align: justify;">Enkazın üstünde yürüyerek ucuna gelmiştik. Kayalıklarla
aramızda sadece elli metrelik bir mesafe kalmıştı.</p>

<p style="text-align: justify;">Emma, “Yapmamız gerekeni şöyle hesapladım,” dedi. “Wyn’in ne
kadar kuvvetli olduğunu gördü, o yüzden içimizde en tehlikede olan o. Jacob’la
ben Golan’ı bulup dikkatini dağıtacağız. O sırada Wyn gizlice arkadan sokulup
başına sert bir darbe indirecek. Millard ise o anda kafesi kapacak. İtirazı
olan var mı?” </p>

<p style="text-align: justify;">Cevap verircesine bir silah sesi duyuldu. Önce ne olduğunu
anlamadık.</p>

<p style="text-align: justify;">Uzaktan duyduğumuz güçlü silah seslerine hiç benzemiyordu, bam
yerine pat diye bir ses çıkmıştı. Ancak ikinci bir silah patlaması ve
yakınımızda suya çarpma sesi duyunca Golan’ın ateş ettiğini anladık.</p>

<p style="text-align: justify;">Emma, “Geri çekilin!” diye bağırdı. Geri yüzüp batık tekneye
çıktık ve öbür uca kadar üstünde koştuk. Ardından tekrar denize daldık. Bir
süre sonra hepimiz soluksuz kalarak su üstüne çıktık.</p>

<p style="text-align: justify;">Millard, “Ona karşı ne iyi avantaj sağladık,” diye söylendi.</p>

<p style="text-align: justify;">Golan ateş etmeyi kesmişti ama elinde silahla fenerin
kapısında etrafı kolaçan ettiğini görebiliyorduk.</p>

<p style="text-align: justify;">“Alçağın teki ama aptal değil,” dedi Bronwyn. “Peşinden
geleceğimizi biliyordu.” </p>

<p style="text-align: justify;">“Ama artık takip edemeyeceğiz!” diyen Emma elini hırsla suya
vurdu. “Bizi delik deşik edecek!” </p>

<p style="text-align: justify;">Millard gemi enkazına bastı. “Görmediği kimseye ateş edemez.</p>

<p style="text-align: justify;">Ben gidiyorum.” </p>

<p style="text-align: justify;">Emma, “Aptal, okyanusta görünmezliğin kalmıyor,” dedi.
Söylediği doğruydu; suyun içinde durduğu yerde beden şeklinde bir boşluk
dalgalanıyordu.</p>

<p style="text-align: justify;">“Yine de sizin kadar değil. Neyse, onu bütün ada boyunca
takip ettim. O kadar akıllı görünmüyordu. Sanırım birkaç yüz metre daha gidebilirim.”
</p>

<p style="text-align: justify;">Tartışacak zaman yoktu. Vazgeçmek ya da yaylım ateşe maruz kalmaktan
başka seçeneğimiz kalmamıştı.</p>

<p style="text-align: justify;">“İyi,” dedi Emma. “Gerçekten başarabileceğini düşünüyorsan.”
</p>

<p style="text-align: justify;">Millard, “Birinin kahraman olması lazım,” diyerek tekneden
denize doğru yürüdü.</p>

<p style="text-align: justify;">“Ünlü son sözler,” diye mırıldandım.</p>

<p style="text-align: justify;">Uzakta, dumanların arasında Golan’ın fenerin kapısı içinde
yere çöküp kolunu parmaklığa dayayarak nişan aldığını gördüm.</p>

<p style="text-align: justify;">“Bak!” diye bağırsam da artık çok geçti. Bir patlama duyuldu
ve Millard çığlığı bastı.</p>

<p style="text-align: justify;">Güçlükle enkaza tırmanıp üstünde ona doğru koştuk. Biraz
sonra muhakkak vurulacağım diye düşünüyordum. Hatta ayaklarımın suda çıkardığı
sesleri üstümüze yağmur gibi yağan mermiler olarak düşünmüştüm. Fakat o sırada
silah sesi kesildi. Tabancayı yeniden dolduruyor diye düşündüm. Kısa bir
sürelik fırsatımız vardı.</p>

<p style="text-align: justify;">Millard sersemleyerek suda iki büklüm olmuştu, bedeninden
kan akıyordu. Onun kırmızıya bürünmüş vücudunun gerçek şeklini ilk kez görüyordum.
Emma koluna girdi. “Millard! İyi misin? Bir şey söyle!” </p>

<p style="text-align: justify;">“Özür dilemem gerek. Görünüşe bakılırsa fark edildim ve vuruldum.”
</p>

<p style="text-align: justify;">“Kanamayı durdurmamız lazım!” dedi Emma. “Onu kıyıya götürmeliyiz!” </p>

<p style="text-align: justify;">“Saçmalama,” dedi Millard. “O adam sizi bir daha asla bu
kadar yaklaştırmaz. Şimdi dönün yoksa Bayan Peregrine’i kesinlikle kaybederiz.”
</p>

<p style="text-align: justify;">Birkaç el silah sesi duyuldu. Bir merminin vınlayarak
kulağımın dibinden geçtiğini duydum.</p>

<p style="text-align: justify;">“Bu tarafa!” diye bağırdı Emma. “Dalın!” </p>

<p style="text-align: justify;">Önce ne yapmak istediğini anlamadım. Enkazın ucundan otuz kırk
metre uzaktaydık. Fakat biraz sonra neye doğru koştuğunu anladım.</p>

<p style="text-align: justify;">Teknenin içindeki kara deliğe, yük ambarının ağzına doğru gidiyordu.
Bronwyn’le birlikte Millard’ı kaldırıp peşinden koştuk.</p>

<p style="text-align: justify;">Ayağımızın altındaki madeni kısımlardan sesler geliyordu.
Sanki birisi çöp tenekesine tekme atar gibiydi.</p>

<p style="text-align: justify;">Millard’a, “Derin nefes al,” dedim. Ambar ağzına gelince
çivileme daldık. Merdivenin birkaç basamağı boyunca inip bekledik.</p>

<p style="text-align: justify;">Gözlerimi açık tutmaya çalışıyordum ama tuzlu su yakıyordu.</p>

<p style="text-align: justify;">Millard’ın suya karışan kanını ağzımın içinde hissediyordum.</p>

<p style="text-align: justify;">Emma bana hortumu uzatınca sırayla kullanıp nefes aldık.
Koşmaktan dolayı nefessiz kalmıştım. Birkaç saniyede bir hortumdan aldığım
nefes yetmiyordu. Ciğerlerim yanmaya, başım dönmeye başlamıştı. Biri gömleğime
asılıp yukarı çıkmamı istedi. Basamaklara tutunup yukarı çıktım. Bronwyn ve
Emma’yla beraber soluklanıp konuşmak için su üstüne çıktık. Hortumu tek başına
kullanan Millard aşağıda güvendeydi.</p>

<p style="text-align: justify;">Gözümüzü fenerden ayırmadan fısıldayarak konuştuk.</p>

<p style="text-align: justify;">Emma, “Burada kalamayız,” dedi. “Millard kanamayı
durdurmazsak ölecek. “</p>

<p style="text-align: justify;">“Onu kıyıya çıkarmamız yirmi dakika sürer,” dedim. “Yoldayken
de ölebilir.” </p>

<p style="text-align: justify;">“Başka ne yapabiliriz bilmiyorum!” </p>

<p style="text-align: justify;">Bronwyn, “Fener daha yakın,” dedi. “Onu oraya götürelim.” </p>

<p style="text-align: justify;">“O zaman Golan hepimizi öldürür!” dedim.</p>

<p style="text-align: justify;">“Hayır öldüremez.” </p>

<p style="text-align: justify;">“Neden? Kurşun geçirmez misin sen?” </p>

<p style="text-align: justify;">“Belki.” Bronwyn gizemli bir cevap vermişti. Ardından derin
bir nefes alıp merdivende gözden kayboldu.</p>

<p style="text-align: justify;">“Neden bahsediyor bu?” diye sordum.</p>

<p style="text-align: justify;">Emma endişeli görünüyordu. “Hiç fikrim yok. Fakat her neyse,
acele etmesi lazım.” Bronwyn’in ne yaptığını görmek için aşağı bakınca
altımızdaki merdivende Millard’ın etrafını sarmış meraklı fener balıklarını
gördüm. Derken enkazın ayaklarımın altında titrediğini hissettim. Biraz sonra
Bronwyn elinde iki metreye bir metre boyunda dikdörtgen bir metal parçasıyla
su üstüne çıktı. Parçanın üst kısmında perçinlenmiş yuvarlak bir delik vardı.
Bronwyn yük ambarının kapısını menteşelerinden sökmüştü.</p>

<p style="text-align: justify;">“Ne yapacaksın onunla?” diye sordu Emma.</p>

<p style="text-align: justify;">&nbsp;“Fenere gideceğim,” diye
cevap veren Bronwyn ayağa kalkıp kapıyı önünde tuttu.</p>

<p style="text-align: justify;">Emma, “Wyn sana ateş eder!” diye bağırdığı anda bir silah
sesi duyuldu ve mermi kapıya çarpıp geri sekti.</p>

<p style="text-align: justify;">“Müthiş!” dedim. “Kalkan yapmışsın!” </p>

<p style="text-align: justify;">Emma güldü. “Wyn sen bir dahisin!” </p>

<p style="text-align: justify;">“Millard sırtıma tutunabilir. Siz de peşimden gelin.” </p>

<p style="text-align: justify;">Emma Millard’ı sudan çıkararak kollarını Bronwyn’in boynuna doladı.
Millard, “Aşağısı harika,” dedi. “Emma, neden hiç bana meleklerden bahsetmedin?”
</p>

<p style="text-align: justify;">“Hangi melekler?” </p>

<p style="text-align: justify;">“Aşağıda yaşayan güzel yeşil melekler. “Millard titriyordu
ve düş görüyormuş gibi konuşuyordu. “Beni cennete götürmek için nazik bir
davette bulundular. “</p>

<p style="text-align: justify;">Endişeyle ona bakan Emma, “Henüz kimse cennete gitmeyecek,” dedi.
“Sen Bronwyn’e sıkıca tutun tamam mı?” </p>

<p style="text-align: justify;">Millard dalgın bir ses tonuyla, “Pekâlâ,” dedi.</p>

<p style="text-align: justify;">Emma Millard’ın arkasına geçip onu kaymaması için Bronwyn’in sırtına bastırdı. Ben Emma’nın arkasında durarak bu tuhaf küçük zincirin
arka halkasını oluşturdum. Enkazın üstünde ağır adımlarla yürüyerek fenere
doğru ilerledik.</p>

<p style="text-align: justify;">Büyük bir hedef oluşturduğumuz için Golan hemen silahını
üstümüze boşaltmaya başladı. Kapıdan seken mermilerin sesi kulak tırmalayıcı
olsa da bir bakıma insana güven veriyordu. Adam on iki el kadar ateş ettikten
sonra silah sesi kesildi. Yine de mermisinin bittiğini düşünecek kadar iyimser
değildim.</p>

<p style="text-align: justify;">Enkazın ucuna geldiğimizde açık denizde yüzmemiz için Bronwyn
bize dikkatle rehberlik yaptı. Bu sırada ağır kapıyı hep önümüzde tutuyordu.
Onun arkasında köpek kulaçlarıyla yüzen bir zinciri andırıyorduk. Emma bir
yandan kulaç atarken bir yandan da bilincini açık tutması için Millard’a
sorular soruyordu.</p>

<p style="text-align: justify;">“Millard! Başbakan kim?” </p>

<p style="text-align: justify;">“Winston Churchill. Kafayı mı üşüttün?” </p>

<p style="text-align: justify;">&nbsp;“Burma’nın başkenti
neresi?” </p>

<p style="text-align: justify;">“Hiç fikrim yok. Rangoon.” </p>

<p style="text-align: justify;">“Güzel! Doğum günün ne zaman?” </p>

<p style="text-align: justify;">“Bağırmayı bırak da yaram huzur içinde kanasın!” </p>

<p style="text-align: justify;">Enkazla fener arasındaki kısa mesafeyi geçmemiz fazla uzun sürmedi.
Bronwyn kalkanı omuzlayarak önümüze düştü ve kayalara tırmanmaya başladık. Bu
sırada Golan birkaç el daha ateş etti.</p>

<p style="text-align: justify;">Mermilerin çarpmasının etkisiyle Bronwyn’in dengesi
bozulunca sallanmaya başladı. Neredeyse sırtüstü kayaların üstüne düşecek ve kapının
ağırlığıyla hepimiz ezilecektik. Emma ellerini onun sırtına dayayıp itti ve
nihayet Bronwyn kapıyla birlikte yalpalayarak kuru toprağa ayak bastı. Biz de
gecenin serinliği yüzünden titreyerek onun arkasından ilerledik.</p>

<p style="text-align: justify;">En geniş yeri elli metre olan kayalık, teknik anlamıyla
minicik bir adaydı. Fenerin paslanmış tabanında açık duran kapıya çıkan bir
düzine taş basamak vardı. Kapıda duran Golan tabancasını dikkatle üzerimize
doğrultmuştu. Tehlikeyi göze alarak lombozdan göz attım. Bir elinde küçük bir
kafes tutuyordu. İçinde çırpınan iki kuş birbirine öyle yakın duruyordu ki,
birbirinden ayırt etmek olanaksızdı.</p>

<p style="text-align: justify;">Silah bir kez daha patladı ve mermi vınlayarak yanımdan
geçince kapının arkasına sindim.</p>

<p style="text-align: justify;">Golan kafesi sallayarak, “Biraz daha yaklaşırsanız ikisini
de vururum!” diye bağırdı.</p>

<p style="text-align: justify;">“Yalan söylüyor,” dedim. “Onlara ihtiyacı var.” </p>

<p style="text-align: justify;">“Bilemeyiz,” dedi Emma. “Sonuçta delinin teki.” </p>

<p style="text-align: justify;">“Ama hiçbir şey yapmadan duramayız.” </p>

<p style="text-align: justify;">“Üstüne atılalım!” dedi Bronwyn. “Ne yapacağını şaşırır.
Fakat işe yaramasını istiyorsak hemen fırlamalıyız!” </p>

<p style="text-align: justify;">Ve bize düşünmeye fırsat bırakmadan fenere doğru koşmaya başladı.
Bizim de onu takip etmekten başka çaremiz kalmamıştı, sonuçta kalkanı o
taşıyordu. Mermiler kapıya çarpıyor veya ayaklarımızın dibindeki kayalara vurup
sekiyordu.</p>

<p style="text-align: justify;">Durumumuz hızla giden bir trenin arkasında sarkmaya
benziyordu.</p>

<p style="text-align: justify;">Bronwyn’in dehşet verici bir görüntüsü vardı. Bir barbar
gibi haykırmaya başlayınca boynundaki damarlar belirmişti. Millard’ın kanı
kollarıyla sırtına bulaşmıştı. O anda kapının öbür tarafında olmadığıma sevinmiştim.</p>

<p style="text-align: justify;">Fenere iyice yaklaşınca Bronwyn, “Duvarın arkasına saklanın!”
diye bağırdı. Emma’yla birlikte Millard’ı onun sırtından alıp fenerin öbür
tarafına saklanmak üzere sola saptık. Biz kaçarken Bronwyn’in kapıyı başının
üstünde kaldırıp hızla Golan’a fırlattığını gördüm.</p>

<p style="text-align: justify;">Kulakları sağır eden gürültünün hemen ardından bir çığlık
yükseldi.</p>

<p style="text-align: justify;">Bir süre sonra Bronwyn nefes nefese kalmış ve yüzü kızarmış bir
halde yanımıza geldi.</p>

<p style="text-align: justify;">Heyecanla, “Galiba onu vurdum! “dedi.</p>

<p style="text-align: justify;">“Ya kuşlar?” dedi Emma. “Hiç onları düşünmedin mi?” </p>

<p style="text-align: justify;">“Kafesi elinden düşürdü. İyiler.” </p>

<p style="text-align: justify;">Emma, “Çılgına dönmeden ve hepimizin hayatını tehlikeye
atmadan önce bize sorabilirdin!” diye bağırdı.</p>

<p style="text-align: justify;">“Susun,” diye sertçe fısıldadım. Uzaktan gıcırdayan madeni
bir ses geliyordu. “Nedir bu?” </p>

<p style="text-align: justify;">Emma, “Merdivenlerden çıkıyor,” diye cevap verdi.</p>

<p style="text-align: justify;">Millard boğuk bir sesle, “Peşinden gitseniz iyi olur,” dedi.
Şaşkınlıkla ona baktık. Sırtını duvara yaslamıştı.</p>

<p style="text-align: justify;">“Önce seninle ilgilenmeliyiz,” dedim. “Turnike yapmasını
bilen var mı?” </p>

<p style="text-align: justify;">Bronwyn eğilip pantolonunun paçasını yırttı. “Ben yaparım. Ben kanamayı durdururum, siz yaratığı yakalayın. Onu epey
sersemlettim ama o kadarı yetmez. Toparlanmasına fırsat vermeyin.” </p>

<p style="text-align: justify;">Emma’ya döndüm. “Buna var mısın?” </p>

<p style="text-align: justify;">“Eğer o yaratığın yüzünü eritmek söz konusuysa, kesinlikle
varım.” </p>

<p style="text-align: justify;">Elleri arasında küçük alev kemerleri oluşmuştu.</p>

<p style="text-align: justify;">Emma’yla birlikte basamakların üstüne düşmüş duran kapıya basarak
yukarı çıkıp fenere girdik. Bina son derece dik ve dar bir odadan oluşuyordu.
Aslında burası devasa bir merdiven boşluğuydu.</p>

<p style="text-align: justify;">Ortasında döne döne yukarı çıkan bir merdiven vardı. Bu
merdivenden otuz metre kadar yukarıdaki iskeleye çıkılıyordu. Golan’ın basamaklardan
yukarı çıktığını duyuyorduk ama içerisi tepeye varmasına ne kadar kaldığını
göremeyecek kadar karanlıktı.</p>

<p style="text-align: justify;">Merdivenin baş döndürücü yüksekliğine bakarak, “Onu
görebiliyor musun?” diye sordum. Cevap olarak bir el silah sesi ve yanımdaki duvarda
seken mermi geldi. Hemen ardından bir başkası ayağımın dibinde yere saplandı.
Kalbim küt küt atarak geri çekildim.</p>

<p style="text-align: justify;">“Gel buraya!” diye bağırdı Emma. Kolumdan tuttuğu gibi beni tam
merdivenin altına doğru çekti. Golan’ın atışlarının burada bizi vurmasına imkân
yoktu. Dalgalı denizdeki bir tekne gibi sallanan merdivende birkaç basamak
çıktık. Emma, “Bu merdiven çok korkunç!” diye bağırdı. Tırabzana sımsıkı
yapıştığı için parmak eklemleri bembeyaz belirmişti. “Düşmeden yukarı çıkmayı
becersek bile bizi vuracak! “</p>

<p style="text-align: justify;">“Biz yukarı çıkamazsak belki onu aşağı indiririz.” Olduğum
yerde ileri geri sallanmaya, tırabzanı sıkıca sarsıp basamaklarda tepinmeye başladım.
Emma bir an delirmişim gibi baksa da ne yaptığımı anlayınca o da benimle
birlikte tepinip sallanmaya başladı. Kısa süre sonra merdiven zangır zangır
sallanıyordu.</p>

<p style="text-align: justify;">“Ya olduğu gibi aşağı inerse?” </p>

<p style="text-align: justify;">“Umarım inmez!” </p>

<p style="text-align: justify;">Daha sert sallamaya devam ettik. Tepeden bir sürü vida ve
cıvata düşüyordu. Merdiven öyle şiddetli sarsılıyordu ki, tutmakta zorluk çekiyordum.
Golan’ın bir sürü küfür haykırdığını işittim. Derken paldır küldür aşağı inen
bir cisim yakınımıza düştü.</p>

<p style="text-align: justify;">Önce, Aman Tanrım, ya kafes düştüyse diye düşündüm ve hızla Emma’nın
yanından aşağı inip durumu anlamak için yere eğildim.</p>

<p style="text-align: justify;">“Ne yapıyorsun?” diye bağırdı Emma. “Vuracak seni!” </p>

<p style="text-align: justify;">“Hayır vuramaz!” deyip zafer kazanmış gibi Golan’ın silahını
havaya kaldırdım. Onca atıştan dolayı kızgın durumdaki silah bana bayağı ağır
gelmişti. İçinde mermi olup olmadığını ve bu yarı karanlıkta nasıl kontrol
edeceğimi bilmiyordum. Dedemin bana verdiği az sayıdaki atış dersinden işime
yarayacak hususları boş yere hatırlamaya çalıştım. Fakat aklıma bir şey
gelmeyince sonunda basamakları çıkıp Emma’nın yanına geldim.</p>

<p style="text-align: justify;">“Tepede kısılıp kaldı. Yavaş hareket etmeliyiz, onu ikna
etmeye çalışalım yoksa kuşlara ne yapacağını bilemeyiz.” </p>

<p style="text-align: justify;">Emma dişlerini sıkarak, “Ben onu öbür tarafa gitmesi için
ikna edeceğim,” dedi.</p>

<p style="text-align: justify;">Tırmanmaya başladık. Aşırı derecede sallanan merdiven çok dar
olduğu için ancak tek sıra halinde çıkabiliyorduk. Başımızı basamaklara vurmamak
için öne eğilmiştik. Aşağı düşen vidaların hayati bir noktaya ait olmaması için
dua ediyordum. Tepeye yaklaştığımız zaman yavaşladık. Aşağı bakmaya cesaret
edemiyordum. Sadece basamakların üstündeki ayaklarımı, sallanan tırabzandaki
elimi ve silahı tutan öbür elimi görüyordum. Başka hiçbir şey yoktu.</p>

<p style="text-align: justify;">Ani bir saldırıya karşı tetikteydim. Neyse ki beklediğim olmadı.</p>

<p style="text-align: justify;">Basamaklar başımızın hemen üstündeki taş iskelede sona
eriyordu.</p>

<p style="text-align: justify;">Gecenin ısıran soğuğunu hissediyor ve rüzgârın ıslık çalan
sesini duyuyordum.</p>

<p style="text-align: justify;">Silahı ileri doğru tutup çıktım. Gergin ve kavga etmeye hazırdım
fakat Golan ortalıkta yoktu. Bir yanımda kalın bir camın içindeki kocaman ışık
vardı. Bu kadar yakından parlayınca körleştirici bir etki yapıyordu. O yüzden
ışık yanımdan geçtikçe gözlerimi kapamaya mecbur kalıyordum. Öbür yanımdaysa
ince bir parmaklık vardı. İskelenin ucu boşluğa açılıyordu; on kat
yüksekliğinde bir boşluktan sonra aşağıda kayalar ve dalgaların köpürdüğü deniz
görülüyordu.</p>

<p style="text-align: justify;">Dar geçide çıkıp dönerek Emma’ya elimi uzattım. Sırtımızı
lambanın sıcak camına yasladık. Önümüzeyse soğuk rüzgar vuruyordu.</p>

<p style="text-align: justify;">“Kuş yakında,” diye fısıldadı Emma. “Onu hissediyorum.” </p>

<p style="text-align: justify;">Bileğini çevirince kızgın ve kırmızı bir ateş topu parladı.
Alevin rengi ve yoğunluğundan dolayı Emma’nın bu kez etrafı aydınlatacak bir
ışık değil, bir silah meydana getirdiği belliydi.</p>

<p style="text-align: justify;">&nbsp;“İkiye ayrılalım,” dedim.
“Sen şu taraftan git, ben de bu taraftan dolaşayım. O zaman bizi atlatamaz.” </p>

<p style="text-align: justify;">“Korkuyorum Jacob.” </p>

<p style="text-align: justify;">“Ben de. Ama yaralı durumda ve silahı bizde.” </p>

<p style="text-align: justify;">Başını sallayıp kolumu tuttu, sonra dönüp uzaklaştı. Ben
yavaşça lambanın etrafını dolaştım. Dolu olup olmadığını bilmediğim silahı sıkıca
elimde tutuyordum. Öbür taraftaki manzara yavaş yavaş ortaya çıkmaya başlamıştı.</p>

<p style="text-align: justify;">Golan, sırtını parmaklığa yaslamış ve başını öne eğmiş
vaziyette yere oturmuştu. Kafes dizlerinin arasında duruyordu. Burnunun yan
tarafındaki kesikten kan akıyordu. İnce kırmızı şeritler gözyaşı gibi aşağı
süzülüyordu.</p>

<p style="text-align: justify;">Kafesin tellerine küçük kırmızı bir ışık iliştirilmişti. Her
birkaç saniyede bir yanıp sönüyordu. Ona doğru bir adım daha attığım sırada beni
fark edip başını kaldırdı. Yüzü kurumuş kan lekeleriyle doluydu.</p>

<p style="text-align: justify;">Beyaz gözlerinden biri kıpkırmızı olmuştu, ağzının
kenarlarında tükürük birikmişti. Bir elinde kafesi tutup sendeleyerek kalktı.</p>

<p style="text-align: justify;">“Yere koy onu.” </p>

<p style="text-align: justify;">Söz dinler gibi eğildi fakat birden öbür tarafa koşmaya
başladı.</p>

<p style="text-align: justify;">Bağırıp arkasından koştum. Fenerin etrafında dönüp gözden kaybolduğu
anda Emma’nın avucundaki alevin ışığının betona vurduğunu fark ettim. Golan
uluyarak gerisin geri bana doğru geldi.</p>

<p style="text-align: justify;">Saçlarından duman tütüyordu ve koluyla yüzünü kapamıştı.</p>

<p style="text-align: justify;">“Dur!” diye bağırdığım anda kapana kısıldığını anladı.
Kafesi havaya kaldırıp kalkan gibi önünde tuttu ve tehlikeli biçimde salladı.</p>

<p style="text-align: justify;">Kuşlar çığlık çığlığa tellerin arasından onun elini
gagaladılar.</p>

<p style="text-align: justify;">Golan, “İstediğiniz bu mu?” diye bağırdı. “Devam edin,
yakın beni! O zaman kuşlar da yanar! Ateş edersen kafesi aşağı atarım!” </p>

<p style="text-align: justify;">“Kafandan vurursam atamazsın!” </p>

<p style="text-align: justify;">Bir kahkaha attı. “İstesen bile silah çekemezsin sen.
Unuttun galiba, ben senin zavallı, hassas ruhunu yakından biliyorum. Ateş edersen
kâbuslar görürsün.” </p>

<p style="text-align: justify;">Durumu gözümde canlandırmaya çalıştım: Parmağımı tetiğe koyup
çekiyorum ve geri tepmeyle birlikte korkunç bir patlama oluyor. Bunda bu kadar
zor ne vardı? Elim bunu düşünürken bile niye titriyordu? Dedem kaç tane yaratık
öldürmüştü? Onlarca mı? Yüzlerce mi? Şimdi benim yerimde o olsa Golan daha sersemlemiş
bir halde parmaklığa yaslandığı zaman vurulmuş ve çoktan ölmüştü.</p>

<p style="text-align: justify;">Saniyenin onda biri bile korkakça bir kararsızlık göstersem,
ymbrynelerin hayatına mal olabilirdi.</p>

<p style="text-align: justify;">Devasa lamba dönerek yanımızdan geçerken bizi ışığa boğup bembeyaz
parlayan birer hayalete çevirdi. Yüzü ışığa dönük olan Golan gözlerini kısıp
başını çevirdi. İşte bir fırsat daha kaçtı diye düşündüm.</p>

<p style="text-align: justify;">“Koy şu kafesi yere ve bizimle gel,” diye konuştum. “Başka
kimsenin canının yanması gerekmiyor.” </p>

<p style="text-align: justify;">“Bilmiyorum,” dedi Emma. “Millard dediğini yapmazsa o zaman yeniden
düşünürüm.” </p>

<p style="text-align: justify;">“Beni öldürmek mi istiyorsun?” diye sordu Golan. “İyi,
öldür o zaman. Ama bu durumda kendi başınızı belaya sokmak bir yana kaçınılmaz
olanı biraz geciktirirsin, o kadar. Artık sizi nasıl bulacağımızı biliyoruz.
Benim gibi bir sürü kişi daha geliyor. Seni temin ederim ki, onların vereceği
zarar yanında, benim arkadaşına yaptığım düpedüz merhametli bir davranış gibi
kalır.</p>

<p style="text-align: justify;">Emma, “Bitti mi?” diye konuşurken avucundaki alevden
gökyüzüne minik kıvılcımlar fışkırdı. “Çabuk olacağını kim söyledi?” </p>

<p style="text-align: justify;">Golan kafesi göğsüne doğru çekerek, “Size söyledim, onları
öldürürüm,” dedi.</p>

<p style="text-align: justify;">Emma ona doğru bir adım attı. “Seksen sekiz yaşındayım. Hiç dadıya
ihtiyacım varmış gibi görünüyor muyum?” Yüzünde ne yapacağı kestirilemez, sert
bir ifade vardı. “O kadının kanatları altından kurtulmaya ne kadar zamandan
beri can attığımızı söyleyemem. Yemin ederim, bize iyilik yaparsın.” </p>

<p style="text-align: justify;">Golan başını ikide bir ileri geri oynatıp gergin bir ifadeyle
bizi süzüyordu.</p>

<p style="text-align: justify;">Acaba dediklerinde ciddi mi? Bir an gerçekten korkmuş gibi
görünse de, “Palavra atıyorsun,” diye konuştu.</p>

<p style="text-align: justify;">Bunun üzerine Emma avuçlarını birbirine sürtüp yavaşça
aralayınca bir alev huzmesi yayıldı. “Görelim bakalım.” </p>

<p style="text-align: justify;">Emma’nın bu oyunu ne kadar sürdüreceğinden emin değildim ama
kuşlar tutuşmadan ya da kafes aşağı doğru fırlatılmadan önce harekete
geçmeliydim.</p>

<p style="text-align: justify;">“Bize o ymbrynelerden ne istediğini söyle, belki o zaman
seni rahat bırakır,” dedim.</p>

<p style="text-align: justify;">“Sadece başladığımız işi bitirmek istiyoruz. Bütün isteğimiz
bu.” </p>

<p style="text-align: justify;">Emma, “Deneyi kastediyorsun,” dedi. “Bir kere denediniz,
başınıza gelenleri gördünüz. Kendinizi canavara çevirdiniz!” </p>

<p style="text-align: justify;">“Evet, ama her şey ilk seferinde başarıya ulaşsa o zaman
hayat ne kadar mükemmel olurdu.” Golan güldü. “Bu kez şu iki hanımefendi gibi
zamana en iyi müdahale edenlerin yeteneklerini kullanacağız. Bu kez hata yapmayacağız. Nerede hata yapıldığını anlamak için
tam yüz yılımız var. Görünüşe bakılırsa tek ihtiyacımız daha büyük bir
tepkimeydi!” </p>

<p style="text-align: justify;">“Daha büyük tepkime mi? Geçen sefer Sibirya’nın yarısını
havaya uçurdunuz!” </p>

<p style="text-align: justify;">Azametli bir tavırla, “Asılacaksan bile İngiliz sicimiyle
asılacaksın!” dedi.</p>

<p style="text-align: justify;">Horace’ın rüyasında gördüğü kül bulutlarını, yanıp kavrulmuş
yeryüzünü hatırladım ve o zaman ne gördüğünü anladım. Yaratıklarla boş ruhlar
bu kez başarısız olurlarsa, yaptıkları hasar bin kilometrelik ıssız bir
ormandan ibaret kalmayacaktı. Fakat başarırlar ve kendilerini hep olmayı
düşledikleri ölümsüz yarı tanrılara çevirirlerse...</p>

<p style="text-align: justify;">Bunu hayal etmek bile beni ürpertmeye yetmişti. Onların boyunduruğu
altında yaşamak cehenneme gitmekten beter olurdu.</p>

<p style="text-align: justify;">Işık tekrar yanımızdan geçti ve Golan’ın gözleri bir kez
daha kamaştı.</p>

<p style="text-align: justify;">Üstüne atılmak üzere hazırdım ama bu fırsat da çok çabuk
geçti.</p>

<p style="text-align: justify;">“Önemli değil,” dedi Emma. “İstediğin bütün ymbryne’leri
kaçır. Sana asla yardım etmezler.“</p>

<p style="text-align: justify;">“Edecekler. Yoksa hepsini teker teker öldürürüz. O da işe
yaramazsa, o zaman sizi teker teker öldürüp onlara seyrettiririz.” </p>

<p style="text-align: justify;">“Delisin sen,” dedim.</p>

<p style="text-align: justify;">Kuşlar paniğe kapılıp çığlık atmağa başladılar. Golan
onların sesini bastıracak şekilde bağırdı.</p>

<p style="text-align: justify;">“Hayır! Esas delilik sizin gibi sıra dışıların dünyaya
hükmetmesi yerine saklanması. Ölüme egemen olmak varken ona teslim oluyorsunuz. Sıradan insanoğlunun genetik çöplüğünün sizi yeraltına sürmesine
izin veriyorsunuz. Oysa onları kolayca köleniz yapabilirsiniz, zaten onlar buna
layık! “Her cümleyi söyledikçe kafesi sertçe sallıyordu. “Esas bu delilik!” </p>

<p style="text-align: justify;">“Kes şunu!” diye bağırdı Emma.</p>

<p style="text-align: justify;">“Demek senin için önemli!” Golan kafesi daha hızlı sallamaya
başlamıştı. Birden kafesin tellerine bağlanmış olan küçük ışık iki kat parlaklaşmıştı.
Golan başını çevirip arkasındaki karanlığa baktı.</p>

<p style="text-align: justify;">Sonra Emma’ya dönüp, “Onları istiyor musun? Al!” diyerek
gerildi ve kafesi onun suratına doğru salladı.</p>

<p style="text-align: justify;">Emma çığlık atarak yere sindi. Golan kafesi bir disk atıcı
gibi sallamaya devam etti. Sonunda kafes elinden kurtulup parmaklığın üstünden
boşluğa fırladı ve gecenin karanlığına karıştı. Ben bir küfür savururken Emma
çığlık çığlığa parmaklığa koşarak denize doğru yol alan kafesi görmeye çalıştı.
Bu şaşkınlık anından yararlanan Golan üstüme atlayıp beni yere serdi. Önce
mideme ardından çeneme birer yumruk indirdi.</p>

<p style="text-align: justify;">Bayılacak gibi olmuştum ve nefes alamıyordum. Elimdeki
silahı almaya çalıştı. Silahı kaptırmamak için gücümün her zerresiyle
direniyordum.</p>

<p style="text-align: justify;">Onu bu kadar çok almak istediğine göre dolu olmalıydı.</p>

<p style="text-align: justify;">Silahı parmaklığın üstünden atmaya çalışsam da sıkıca
kavradığı için buna imkan bulamadım. Emma adi herif diye bağırıyordu. Derken ellerinden
alevler fışkırarak arkadan geldi ve Golan’ın boynuna sıkıca sarıldı.</p>

<p style="text-align: justify;">Golan’ın boynunun kızgın bir ızgaranın üstüne konmuş soğuk bir
et parçası gibi hışırdadığını hissettim. Adam inleyerek üstümden kalkarken ince
saçları tutuşmuştu. Birden Emma’nın boğazına sarıldı. Saçlarının yanmasına
aldırış etmeden, Emma son nefesini verene kadar sıkmaya niyetli görünüyordu.
Ayağa fırladım ve silahı iki elimle birden tutarak ona nişan aldım.</p>

<p style="text-align: justify;">Bir an için olsun sakin olmalıydım. Zihnimi boşaltıp kolumu
kıpırdatmamaya çalıştım. Omzumdan arpacığa, oradan da hedefe yani bir insanın
başına uzanan hayali bir çizgi çektim. Hayır, bu bir insan değil sefil bir
mahluktu. Bir yaratıktı. Dedemin öldürülmesini ayarlamış, benim kötü yaşanmış
da olsa naçizane hayat dediğim kavramı paramparça etmişti. Beni bu adaya ve bu
ana taşımıştı.</p>

<p style="text-align: justify;">Onun kadar sefil olmayan ve şiddet kullanmayan insanlar da
ben ne yapacağıma karar verecek kadar büyüdüğümden beri benim yaşamıma müdahale
edip benim adıma karar vererek buraya sürüklenmemde pay sahibi olmuştu. Şimdi
ellerini gevşet, derin bir nefes al ve tut. Artık bu gidişatı tersine
çevirecek bir fırsatım vardı, kaçmakta olduğunu hissettiğim ufacık bir fırsat.</p>

<p style="text-align: justify;">Şimdi tetiği çek.</p>

<p style="text-align: justify;">Silah elimde adeta sıçradı. Yer yarılmasını andıran
patlaması öyle ani ve şiddetliydi ki, gözlerimi yummuştum. Gözlerimi açtığımda her
şey garip biçimde donmuş gibiydi. Golan Emma’nın arkasında ellerini onun
boğazına kilitlemiş, parmaklığa doğru sürüklemeye çalıştığı halde ikisi de
birer bronz heykeli andırıyordu. Yoksa ymbryne’ler tekrar insan haline gelip
bize büyü mü yapmıştı? Fakat birdenbire her şey hareketlendi ve Emma sıyrılıp
kurtulurken Golan arkaya doğru sendelemeye başladı. Derken tökezleyip boş bir
çuval gibi parmaklığın üstüne çöktü.</p>

<p style="text-align: justify;">Şaşkınlık içinde bana bakıyordu. Ağzını açıp bir şeyler
söylemeye çalışsa da beceremedi. Ellerini gırtlağında açılan madeni bir para büyüklüğündeki
deliğe götürdü. Parmaklarının arasından fışkıran kan kollarından aşağı
süzülüyordu. Az sonra tutunacak gücü kalmadı ve geriye devrilerek karanlığın
içinde gözden kayboldu.</p>

<p style="text-align: justify;">Golan’ı daha aşağı düşer düşmez unutmuştuk. Emma parmağıyla
denizi gösterip, “Orada, orada!” diye bağırdı. Gösterdiği noktaya bakıp
gözlerimi kısınca dalgaların üstünde sallanan cılız kırmızı ışığı zar zor
seçebildim. Kendimizi merdivene attığımız gibi zangır zangır sallanan
basamaklardan hızla aşağı indik. Kafesi batmadan önce kurtaracağımıza pek
umudumuz yoktu ama yine de histerik biçimde yakalamak için koşuyorduk.</p>

<p style="text-align: justify;">Dışarı fırladığımızda Bronwyn’in sargılar içindeki Millard’ın
yanı başında olduğunu gördük. Millard bir şeyler bağırsa da ne dediğini işitemedim,
yine de onun hayatta olduğunu anlamamıza yetmişti.</p>

<p style="text-align: justify;">Emma’yı omzundan yakalayıp bir kayaya bağlı duran kanoyu
gösterdim.</p>

<p style="text-align: justify;">Ne yazık ki fenerin ters tarafında ve çok uzaktaydı. Bunun üzerine
Emma beni denize doğru çekti. Koşarak suya atladık.</p>

<p style="text-align: justify;">Soğuğu neredeyse hissetmiyordum. Bütün düşündüğüm kafese dalgaların
içinde gözden kaybolmadan ulaşabilmekti. Kocaman kara dalgalar suratımıza
çarptıkça su yutuyor ve güçlükle kulaç atıyorduk.</p>

<p style="text-align: justify;">Uyarı ışığının ne kadar uzakta olduğunu kestirmek güçtü; karanlık
bir okyanusun ortasında sadece küçücük bir nokta görünüyordu.</p>

<p style="text-align: justify;">Işık havaya yükselip alçalıyor, uzaklaşıp yakınlaşıyordu.</p>

<p style="text-align: justify;">İki kez gözden kaybedip durmak zorunda kaldık. Deli gibi
etrafı kolaçan ederken tekrar gördük.</p>

<p style="text-align: justify;">Kuvvetli akıntı kafesi ve bizi açık denize doğru sürüklüyordu.</p>

<p style="text-align: justify;">Kısa zamanda yakalayamazsak kollarımızda derman kalmayacak ve
boğulacaktık. Bu ölümcül düşünceyi elimden geldiğince uzun bir süre kendime
sakladım. Fakat ışık üçüncü kez gözden kaybolup uzun bir süre karanlık denizin
neresinde olduğunu fark edemeyince “Geri dönmeliyiz!” diye bağırdım.</p>

<p style="text-align: justify;">Emma beni dinlemiyordu bile. Benim önümde kulaç atarak açık denize
doğru yüzüyordu. Çırptığı ayaklarını tutmaya çalıştım ama tekmeleyerek elimden
kurtuldu.</p>

<p style="text-align: justify;">“Kayboldu! Bulamayacağız onları!” </p>

<p style="text-align: justify;">“Kes sesini!” diye bağırdı. Zorla nefes almasından en az
benim kadar tükendiğini anlamıştım. “Kes sesini de etrafa bak!” </p>

<p style="text-align: justify;">Onu yakalayıp yüzüne bağırdım. Bunun üzerine beni
tekmelemeye başladı. Onu bırakmayacağımı ve kendisinin de kurtulamayacağını anlayınca
ağlamaya, umutsuzca inlemeye başladı.</p>

<p style="text-align: justify;">Onu fenere doğru çekmeye çalışsam da taş gibi ağırlaşmıştı
ve beni aşağı doğru çekiyordu. “Yüzmelisin!” diye bağırdım. “Yoksa boğulacağız!”
</p>

<p style="text-align: justify;">Ve birdenbire onu gördüm, son derece cılız bir kırmızı ışık
yanıp sönüyordu. Yakında, deniz yüzeyinin hemen altındaydı. Önce hayal
gördüğümden korkarak bir şey söylemedim. Fakat ışık yine yanıp sönmüştü.</p>

<p style="text-align: justify;">Emma sevinçle bağırdı. Görünüşe bakılırsa kafes başka bir
batığın üstüne konmuştu, yoksa su yüzeyine bu kadar yakın batmadan nasıl
duracaktı? Hem daha yeni battığı için kendi kendime kuşların daha canlı
olduğunu söyledim. Kafesin olduğu yere doğru yüzüp dalmak için hazırlandık.
Hoş, dalmak için yeterli nefesimiz kaldığından şüpheliydim. Derken çok garip
bir şekilde, kafes bize doğru yükselmeye başladı.</p>

<p style="text-align: justify;">“Ne oluyor?” diye bağırdım. “Enkaz mı var burada?” </p>

<p style="text-align: justify;">“Olamaz. Burada başka enkaz yok!” </p>

<p style="text-align: justify;">“Öyleyse ne demek oluyor bu?” </p>

<p style="text-align: justify;">Sanki uzun, devasa ve gri bir balina su üstüne çıkıyor
gibiydi veya aşağıda bir hayalet gemi vardı ve aniden meydana gelen güçlü bir
patlamayla birlikte yükselmeye başlamıştı. O yöne doğru yüzmeye çalışsak da
gelgit akıntısına kapılmış başıboş bir cisimden farkımız yoktu. Derken suyun
altındaki her neyse ayaklarımıza değdi ve biz de yükselmeye başladık.</p>

<p style="text-align: justify;">Cisim bir tür mekanik canavar gibi tıslayıp tangırdayarak
sudan çıktı. Her yöne hızla akan köpüklerin altında kalmıştık. Dalgaların çarpmasıyla
birlikte metal plakalardan oluşan sert zemine savrulduk.</p>

<p style="text-align: justify;">Denize düşmemek için parmaklarımızı plakaların arasına geçirdik.
Tuzlu suda gözlerimi kısarak bakınca kafesin canavarın sırtındaki biri büyük
diğeri küçük iki yüzgeci andıran çıkıntıların arasında durduğunu gördüm. O
sırada fenerin ışığı dönerek bizim bulunduğumuz tarafa vurunca, bunların yüzgeç
değil bir kule ve güverteye sabitlenmiş bir makineli tüfek olduğunu gördüm. Bu
cisim bir canavar, bir batık veya balina değildi.</p>

<p style="text-align: justify;">“U-bot bu!” diye bağırdım. Tam ayaklarımızın altında
yükselmesi tesadüf değildi. Golan’ın beklediği bu olsa gerekti. Emma çoktan ayağa
kalkmış, güvertede kafese doğru koşuyordu. Bense bin bir güçlükle
doğrulabildim. Tam koşmaya başladığım anda güverteye vuran bir dalga ikimizi de
yere yıktı.</p>

<p style="text-align: justify;">Bir bağırtı duyunca dönüp baktım. Kulenin kapağından çıkan gri
üniformalı bir adam bize elindeki silahı doğrultmuştu. Birden yağmur gibi yağmaya
başlayan mermiler güverteyi çekiç gibi dövdü.</p>

<p style="text-align: justify;">Kafes bizden çok uzaktaydı. Ona ulaşamadan delik deşik
olacaktık.</p>

<p style="text-align: justify;">Buna rağmen Emma’nın onu almaya çalıştığını gördüm.</p>

<p style="text-align: justify;">Koşup üstüne doğru atladım. Birlikte güvertenin yanından
denize düştük. Karanlık suda gözden kaybolmuştuk. Suyu delen mermiler kabarcıklar
çıkararak dibi boyluyordu.</p>

<p style="text-align: justify;">Tekrar su üstüne çıktığımızda Emma beni yakalayıp çığlık
çığlığa, “Neden yaptın bunu?” diye hesap sordu. “Kafesi neredeyse almıştım!” </p>

<p style="text-align: justify;">Kendimi onun ellerinden kurtararak, “Seni öldürmek üzereydi,”
dedim. O sırada aklıma Emma’nın bütün dikkatini kafese verdiği için adamı fark
etmediği geldi. Güvertede hızlı adımlarla kafese doğru yürüyen adamı gösterdim.
Kafesi kaldırıp hızla salladı. Kafesin kapağı açıldı ve bir an içinde bir kıpırtı
görür gibi oldum. Demek hâlâ umut beslemek için neden vardı. O anda fenerin
ışığı ortalığı gündüz gibi aydınlattı. Parlak ışık altında askerin yüzünü
ayrıntılı şekilde görebilmiştim. Haince sırıtan adamın gözleri sonsuz bir
derinliğe açılır gibi boştu. Bu adam da yaratıktı.</p>

<p style="text-align: justify;">Yaratık elini kafesin içine sokup tek başına kalan
sırılsıklam kuşu çıkardı. O sırada kuleye çıkan bir başka asker ıslık çalınca
elinde kuşla o yöne doğru koştu. Adam kuleden içeri girince denizaltı büyük bir
sarsıntı ve tıslamayla daldı. Etrafımızdaki su kaynıyormuş gibi çalkalanıp
köpüklere boğuldu.</p>

<p style="text-align: justify;">Emma’ya, “Hemen yüz yoksa bizi de aşağı çekecek!” diye
bağırdım.</p>

<p style="text-align: justify;">Fakat beni duymamıştı bile, gözleri bir noktaya
kilitlenmişti.</p>

<p style="text-align: justify;">Denizaltının dümeninin ardında bıraktığı karanlık suya dikkatle
bakıyordu.</p>

<p style="text-align: justify;">Derken o noktaya doğru yüzmeye başladı. Emma’yı durdurmaya
çalışsam da iterek elimden kurtuldu. Biraz sonra denizaltının uğultusunu
bastıran tiz bir çığlık duyuldu. Bu Bayan Peregrine’di!</p>

<p style="text-align: justify;">Yanına ulaştığımızda dalgaların üstünde çırpmıyor, başını
suyun üstünde tutmak için mücadele ediyordu. Bir kanadını çırpmasına rağmen
öbürü kırılmış gibi görünüyordu. Emma onu avucuna aldı.</p>

<p style="text-align: justify;">Bunun üzerine artık dönmemiz gerektiğini bağırdım.</p>

<p style="text-align: justify;">Kalan azıcık gücümüzle yüzmeye başladık. Arkamızda
denizaltının dibe dalmasıyla yarattığı boşlukta kocaman bir girdap oluşmuştu.</p>

<p style="text-align: justify;">Deniz bu boşluğu doldururken bizi de yutmaya çalışıyordu;
neyse ki, yanımızda kanatlı bir zafer ya da en azından kısmi bir zafer simgesi
vardı. O bize bu doğadışı akıntıya karşı mücadele edecek gücü vermişti. Az
sonra Bronwyn'in bize seslendiğini duyduk. Bu güçlü kuvvetli arkadaşımız
dalgaları yararak geldi ve bizi kurtuluşumuza doğru çekip götürdü.</p>

<p></p>

<p style="text-align: justify;"><img alt="ARA" src="../Images/ARA.jpg"/><br/></p>

<p></p>

<p style="text-align: justify;">Artık sakinleşmiş göğün altında soluk soluğa kayalara
uzanarak kendimize gelmeye çalıştık. Aşırı yorgunluktan zangır zangır
titriyorduk.</p>

<p style="text-align: justify;">Millard’la Bronwyn’in bize soracağı çok soru olmasına rağmen
bizim cevap verecek takatimiz yoktu. Golan’ın aşağı düştüğünü, denizaltının
yukarı çıkıp sonra dalmasını, Bayan Peregrine denizden çıkarken Bayan Avocet’in geride kaldığını görmüşlerdi; dolayısıyla öğrenmek istediklerini zaten
öğrenmişlerdi. Bize sımsıkı sarıldılar ve titrememiz geçene kadar bırakmadılar.
Bronwyn kuşu ısınması için gömleğinin altına sokmuştu. Biraz kendimize gelince
Emma’nın kanosuna binip kıyıya doğru kürek çektik.</p>

<p style="text-align: justify;">Kıyıya yaklaştığımız zaman bütün çocuklar bizi karşılamak
için suya girip yanımıza geldiler.</p>

<p style="text-align: justify;">“Silah sesleri duyduk!” </p>

<p style="text-align: justify;">“O acayip tekne neydi?” </p>

<p style="text-align: justify;">“Bayan Peregrine nerede?” </p>

<p style="text-align: justify;">Tekneden inince Bronwyn gömleğinin ucunu kaldırıp büzüşmüş durumdaki
kuşu gösterdi. Çocuklar etrafımıza toplanınca Bayan Peregrine gagasını kaldırıp
bitkin olsa bile yaşadığını göstermek için öttü. Ortalığı sevinç çığlıkları
kaplamıştı.</p>

<p style="text-align: justify;">Hugh, “Başardınız!” diye bağırdı.</p>

<p style="text-align: justify;">Olive bir yandan dans ediyor, diğer yandan şarkı söylüyordu.</p>

<p style="text-align: justify;">“Kuş, kuş, kuş! Emma’yla Jacob kuşu kurtardılar!” </p>

<p style="text-align: justify;">Fakat kutlama kısa sürdü. Hem Bayan Avocet’in yokluğu,
hem Millard’ın telaş uyandıran durumu çabucak fark edildi. Sargısı sıkı sarılmış
olmasına rağmen epey kan kaybettiğinden halsizleşmişti.</p>

<p style="text-align: justify;">Enoch kendi paltosunu onun üstüne örterken Fiona yün
beresini uzattı.</p>

<p style="text-align: justify;">Emma, “Seni kasabadaki doktora götürelim,” dedi.</p>

<p style="text-align: justify;">Millard, “Saçmalama,” diye karşılık verdi. “Adam hiç
görünmez bir çocuğa bakmamıştır, hem baksa bile ne yapacağını bilemez. Ya yanlış
yere pansuman yapar ya da çığlığı basıp kaçar. “</p>

<p style="text-align: justify;">Emma, “Çığlık atarak kaçarsa sorun yok,” dedi. “Döngü başa döndükten
sonra bir şey hatırlamaz.” </p>

<p style="text-align: justify;">“Etrafa baksana. Döngünün bir saat önce yeniden ayarlanması lazımdı.
“</p>

<p style="text-align: justify;">Millard haklıydı; gökte artık gürültü kalmamıştı, savaş sona
ermişti.</p>

<p style="text-align: justify;">Bununla birlikte, uzaklarda bombardımanın yarattığı dumanlar
bulutlara karışmaya devam ediyordu.</p>

<p style="text-align: justify;">Enoch, “Bu iyi değil,” deyince herkes sustu.</p>

<p style="text-align: justify;">Millard, “Her neyse,” dedi. “Lazım olan bütün malzeme evde. Bana biraz Laudanum<a id="fn1" href="#fnd1">[1]</a> verip yarayı alkolle silin yeter.
Sadece deriyi sıyırmış. Üç gün içinde sapasağlam olurum.” </p>

<p style="text-align: justify;">Bronwyn kumda benekler yaratan kan damlalarını göstererek,
“Ama yara hâlâ kanıyor,” dedi.</p>

<p style="text-align: justify;">“Öyleyse şu lanet olası turnikeyi biraz daha sık!” </p>

<p style="text-align: justify;">Bronwyn sargıyı sıkınca Millard bir an acıyla bağırdı.
Herkes bir anda gerilmişti. Derken Millard kızın kolları arasında bayılıverdi.</p>

<p style="text-align: justify;">Claire, “Durumu iyi mi?” diye sordu.</p>

<p style="text-align: justify;">Enoch, “Kendinden geçti, hepsi o, “dedi. “Göründüğü kadar dayanıklı
değil.”</p>

<p style="text-align: justify;">“Şimdi ne yapacağız?” </p>

<p style="text-align: justify;">Olive, “Bayan Peregrine’e soralım,” dedi.</p>

<p style="text-align: justify;">Enoch, “Doğru,” dedi. “Onu yere koyalım da eski haline
dönsün.</p>

<p style="text-align: justify;">Kuş durumundayken ne yapmamız gerektiğini doğru dürüst söyleyemez.”
</p>

<p style="text-align: justify;">Bunun üzerine Bronwyn onu kuru bir kum tepeciğine koydu.</p>

<p style="text-align: justify;">Hepimiz açılıp beklemeye başladık. Bayan Peregrine birkaç
kez zıplayıp sağlam kanadını çırptı, ardından tüylü başını birkaç kez sağa sola
çevirip gözlerini kırparak bize baktı. Fakat hepsi bundan ibaretti, kuş olarak
kalmıştı.</p>

<p style="text-align: justify;">Emma, “Belki seyredilmek istemiyordur,” dedi. “Sırtımızı
dönelim.” </p>

<p style="text-align: justify;">Hepimiz onun etrafında bir halka oluşturarak sırtımızı
döndük.</p>

<p style="text-align: justify;">Olive, “Şimdi tamam Bayan P, “dedi. “Kimse bakmıyor!” </p>

<p style="text-align: justify;">Bir dakika sonra Hugh arkaya göz attı. “Hayır, hâlâ kuş.” </p>

<p style="text-align: justify;">Claire, “Belki çok yorgun düştüğü ve üşüdüğü için olmuyor,” dedi.
Diğerleri bunu mantıklı bulunca eve geri dönmeye karar verdik.</p>

<p style="text-align: justify;">Elimizdeki malzemeyle Millard’ı tedavi edecektik. Bir yandan
da hem müdirenin hem döngünün normale dönmesini dileyecektik.</p>
<p style="text-align: justify;"><a id="fnd1" href="#fn1">[1]</a>&nbsp;Eskiden ağrı kesici olarak kullanılan ve afyonla yapılan bir ilaç, (çev.)<br/></p>
</body>
</html>