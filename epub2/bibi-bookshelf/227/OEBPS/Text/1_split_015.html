<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_7">4<br class="chapter"/>
  Barınma</h1>

  <p class="normal">[Bir akıl hastanesine] kapatılmak her zaman hayattaki en büyük korkum olmuştur.</p>

  <p class="indentmetin">–Tennessee Williams (1911-1983), <span class="ideitalik">Anılar</span></p>

  <p class="normal">En önemli sahipliklerimizden ikisi yaşam hakkı ve özgürlük hakkıdır – her ikisi de Bağımsızlık Bildirgesi’nde “devredilemez” olarak nitelenir. Psikiyatrinin yasaları çiğnememiş bazı bireyleri özgürlüğünden yoksun bırakmakla başladığı, bu pratiğin hâlâ etkin olup psikiyatrinin belkemiğini oluşturduğu ve adına hapsetme değil de yalan bir ifadeyle “hastaneye yatırma” dendiği ne kadar vurgulansa azdır. Modern nöropatoloji ve nöropsikiyatrinin kurucularından Carl Wernicke’nin (1848-1905) dolambaçsız bir şekilde belirttiği gibi, “[Akıl] hastalarının tıbbî tedavisi onların kişisel özgürlüklerinin ihlali ile başladı.”<sup class="calibre3"><a href="../Text/1_split_152.html#footnote-100-132" id="footnote-100-132-backlink">[132]</a></sup></p>

  <p class="normal">Kendilerini “hayat kurtaran” gerçek hekimler olarak görmeyi seven psikiyatrlar ölüme mahkûm edilmiş bazı suçluların deli olduklarını, dolayısıyla cezalandırılmaya uygun olmadıklarını bildirerek infazların sıklığını azaltmak için, jüri üyeliği davetini hevesle kabul ettiler. “Delilik savunması” denilen bu pratik aynı zamanda failin “akıl hastanesi<sup class="calibre3"><a href="../Text/1_split_153.html#footnote-100-133" id="footnote-100-133-backlink">[133]</a></sup>” denilen bir hapishaneye kapatılmasıyla sonuçlanır. Delilik savunması ve irade dışı hastaneye yatırılma psikiyatrinin iki paradigmatik pratiğidir. Onlar olmaksızın, (zorlayıcı) psikiyatri toplumsal işlevini yitirip ortadan kalkardı.</p>

  <p class="normal">Yaklaşık üç yüzyıl önce tımarhanelerin yaratılmasından beri, buralara kapatılan bireylere kötü davranıldığı herkesçe bilinen bir gerçektir. 1887’de, genç bir gazeteci olan Nellie Bly, Manhattan’daki Kadın Akıl Hastanesi sakinlerinin maruz kaldıklarından şüphelenilen insanlık dışı koşulları ifşa eden bir yazı yazmaya koyuldu. Düşkün bir deli rolüne büründü, kendini akıl hastanesine kapattırdı ve oradaki deneyimlerini kaleme aldı; bunlar <span class="ideitalik">New York Sun</span>’da yazı dizisi halinde ve ardından da kitap formunda yayımlandı. O günlerde gazeteciler ve halk akıl hastalığı hakkındaki her şeyin “öyle olmadığını” bilecek kadar yozlaşmamıştı henüz: Akıl hastaneleri hastane olarak değil tımarhane olarak tanınıyordu, psikiyatrları kandırmaya kalkışan gazeteciler de “sahte hasta” olarak değil, muhabir olarak anlaşılıyordu.</p>

  <p class="normal">Bly’ın gerçek adı Elizabeth Jane Cochran’dı (1867-1922). Daha şık olduğunu düşünerek adını Cochrane olarak değiştirdi. Henüz onlu yaşlardayken, <span class="ideitalik">Pittsburgh Dispatch</span>’teki cinsiyet ayrımcısı bir köşe yazısı Cochrane’i öfkeli bir çürütme yazısı yazmaya kışkırttı. Editör ona iş önerdi ve mahlas olarak “Nellie Bly” adını verdi.</p>

  <p class="normal">Bly, <span class="ideitalik">Dispatch</span>’teki gazetecilik kariyerine kadın fabrika işçileri hakkında bir dizi araştırma makalesi yazarak başladı. Daha yirmi yaşındayken, dış muhabir olarak Meksika’da altı ay geçirdi, gönderdiği haberler daha sonra <span class="ideitalik">Meksika’da Altı Ay</span> adlı bir kitap olarak yayımlandı. 1887’de, o günlerde kadın muhabirler için alışıldık rol olarak, moda, toplum ve bahçecilik üzerine haber yapmakla görevlendirilince işi bıraktı, New York’a taşındı ve dil dökmelerinin sonunda Joseph Pulitzer’in sansasyonelist gazetesi <span class="ideitalik">New York World</span>’te muhabir olarak işe alındı.</p>

  <p class="normal">Bly’a deli taklidi yapmasını, kendini Blackwell’s Island’daki Kadın Akıl Hastanesi’ne kapattırmasını ve kuruluşu ifşa eden bir yazı yazmasını öneren, <span class="ideitalik">World</span>’ün yönetici editörü Albay John Cockerill’di.<sup class="calibre3"><a href="../Text/1_split_154.html#footnote-100-134" id="footnote-100-134-backlink">[134]</a></sup> Yirmi üç yaşındaki Bly bunları yaptı, gözlem ve deneyimlerini aktardığı bir dizi güçlü köşe yazısı yazdı ve bir anda sansasyon oldu. Şöyle yazıyordu: “Doktorları atlatabilecek, benim sadece ‘aralarında notlar alan bir genç kız’ olduğumu yetkililere belli etmeden bir hafta boyunca delilerin arasında yaşayabilecek kadar iyi deli taklidi yapabilir miydim? Yapabileceğime inandığımı söyledim. Oyunculuk yeteneğime inancım vardı ve bana verilen herhangi bir görevi başarmaya yetecek kadar uzun süre deli taklidi yapabileceğimi düşünüyordum.”<sup class="calibre3"><a href="../Text/1_split_155.html#footnote-100-135" id="footnote-100-135-backlink">[135]</a></sup></p>

  <p class="normal">Bly kendini “akıl hastanesine kapattırdığından” bahseder. 1887’de, isteğiniz üzerine akıl hastanesine yatırılamazdınız, tıpkı isteğiniz üzerine hapishaneye koyulamayacağınız gibi. Deli olarak nitelenmesi için, kişinin istenmeyen bir düşkün olması zorunluydu. Bly karşılaştığı en zorlu görevin deli olmadığının anlaşılmasından kaçmak olduğunu vurgular. Bu ifade hatalı bir öncüle, yani doktorların hastaneye yatırılması uygun olan delileri haksız yere alıkoyulan akıllılardan ayırt etmekle ilgilendikleri öncülüne dayanır. Psikiyatrinin bütün tarihi bu varsayımı yalanlar. Bir kimsenin akıl hastanesinde olması, o kişiyi alkoyanların tıbbî kimliğinin “doktor” ve alıkonan kişinin tıbbî kimliğinin ise “hasta” olduğunu doğruluyordu. Bly şunları söyler:</p>

  <p class="ic-alinti">Akıl hastanesindeki yaşamı daha enine boyuna bilmeyi her zaman istemiştim – Tanrı’nın yarattıkları içinde en çaresiz olanların, yani delilerin şefkatle ve düzgün şekilde bakıldıklarına inanma isteğiydi bu. Böyle kurumlardaki suistimalleri anlatan birçok hikayeyi aşırı abartılı bulmuştum. ... Delilerin nasıl tamamen kendilerini alıkoyanların sultası altında olduklarını, salıverilmek için nasıl ağlayıp yalvarabileceklerini ve şayet alıkoyanların niyeti yoksa bunun sonuç vermeyeceğini düşünmek bile istemiyordum. Blackwell’s Island Akıl Hastanesi’nde işlerin nasıl yürüdüğünü öğrenme görevini hevesle kabul ettim. Editörüme “Peki sonra beni oradan nasıl çıkartacaksın?” diye sordum. “Bilmiyorum,” diye cevap verdi, “ama kim olduğunu ve hangi amaçla deli taklidi yaptığını söylemek durumunda kalırsak seni çıkartırız.”</p>

  <p class="normal">Bly, Küba’dan gelip New York’ta kaybolmuş, beş kuruşsuz, işsiz ve istenmeyen yalnız bir kızı oynamasını mükemmel, gerçekçi ifadelerle anlatır. O role bürünmesi ve deli gibi davranması onu hedefine ulaştırmıştır: Kendini derhal Blackwell’s Island’da bulmuştur.</p>

  <p class="ic-alinti">On gün on gece geçirdiğim ve asla unutmayacağım bir deneyim yaşadığım Blackwell’s Island’daki deliler koğuşuna yatırıldım. Düşkün, talihsiz, deli bir kız rolünü taklit etme görevini üstlendim ve meydana gelecek nahoş sonuçların hiçbirinden yan çizmemeyi ödev bildim. O süre boyunca şehrin deliler koğuşlarından birinde kaldım, çok şey yaşadım, toplumumuzun bu çaresiz sınıfına uygun görülen muameleye ilişkin daha fazla şey görüp işittim ve yeterince görüp işittiğimde, derhal salıverilmem sağlandı. Deliler koğuşundan ayrılırken memnun ve pişmandım... memnundum, çünkü göğün altında özgürce soluk almanın tadını bir kez daha çıkarıyordum; pişmandım, çünkü benimle birlikte yaşayıp ızdırap çeken ve o zaman ve şimdi ben ne kadar aklı başındaysam onların da öyle olduklarına kani olduğum o talihsiz kadınlardan bazılarını yanımda getirememiştim.</p>

  <p class="normal">Zar yüz yıl önce atılmıştı: Bazı insanlar akıllı, diğerleri deliydi. Her ne kadar her seferinde deneyime başvurulmuşsa da, deneyim uzmanların akıllıyı deliden ayırt edemediklerini gösterdi ve her bir başarısızlık, varsayılanı ispatlanmış gibi kabul etme hatasından başka bir şey değildi. Nedeni çok açıktır: Bireyler etraflarındaki insanlar için sıkıntı haline geldikleri ve istenmedikleri zaman deli kategorisine sokulurlar ve tımarhaneye kapatılmaya direnme gücünden yoksundurlar. Bly koğuş arkadaşlarına gösterilen kötü muameleleri gözlemler ve “o zaman ve şimdi ben ne kadar aklı başındaysam, benimle birlikte yaşayıp ızdırap çeken talihsiz kadınların birçoğunun da öyle oldukları” kanısını dile getirir. Fakat öyleyse niçin kapalı tutulmaya devam ettiklerini kendi kendine sormaz. Kapatılmalarından kim yarar sağlamaktadır? Akıllılık-delilik muammasına yönelik incelemelerin “bilimsel yöntemleri”ni yüz yıl kadar önceleyen Bly, “Ada’daki deliler koğuşuna girdiğim andan itibaren, üstlendiğim deli <span class="ideitalik">rolü</span>nü sürdürmeye hiç çalışmadım. Günlük yaşamdaki gibi konuştum ve davrandım. Ama ne garip ki, ne kadar aklı başında konuşup davransam, o kadar deli olduğum düşünülüyordu,” diye vurgular. Hastaların doktorları kendilerini serbest bırakmaya ikna etmesinin mümkün olmadığını çabuk keşfeder:</p>

  <p class="ic-alinti">Doktorlara aklımın başında olduğunu söylemeyi ve salıverilmemi istemeyi hiç ihmal etmedim, ama onları aklımın başında olduğuna inandırmaya ne kadar uğraştıysam onlar bundan o kadar şüphe duydu. ... Nasıl olur da bir doktor, bir kadının deliliğine sırf ona günaydın demekle ve serbest bırakılması için yalvarmalarını işitmezlikten gelmekle karar verebilir? ... Bir seferinde de bir doktora “Aklı başında insanları burada tutmaya hakkınız yok,” dedim. “Benim aklım başımda, her zaman öyleydi, o yüzden ya derinlemesine muayene edilmemde ya da salıverilmemde ısrar etmek zorundayım. Burada pekçok kadının da aklı başında. Niçin serbest kalamıyorlar?” Doktor da bana cevaben “Onlar deli ve hezeyan içindeler,” dedi. ... Blackwell’s Island’daki akıl hastanesi insanlar için bir fare kapanı. İçeri girmek kolay, ama bir kez girdiniz mi çıkmak imkânsız.</p>

  <p class="normal">Bly’ın ifşa yazısı akıl hastanesine yönelik bir soruşturma yapılmasına yol açtı. Bly büyük jüri önünde, yemin altında tanıklık etmesi için çağrıldı. “Çağrıya memnuniyetle cevap verdim, çünkü çıkarken arkamda mahkûm olarak bıraktığım, Tanrı’nın o en talihsiz çocuklarına yardım etmeyi arzuluyordum. Şayet onlara o en büyük nimeti, özgürlüğü sağlayamasam bile, en azından hayatlarını daha katlanılır hale getirmelerini sağlamaları yönünde başkalarını etkilemeyi umuyordum.” Jüri üyeleri adaya yapacakları ziyarette Bly’ın da kendilerine eşlik etmesini istediler:</p>

  <p class="ic-alinti">Memnuniyetle kabul ettim. Ada’ya yapılması tasarlanan yolculuktan kimsenin haberinin olması beklenmiyordu, ama oraya varmamızdan kısa süre sonra jüri üyelerinden ... birinin bana dediğine göre, bir adamla akıl hastanesi hakkında konuşurlarken, Ada’ya varışımızdan bir saat önce geldiğimizin kendilerine haber verildiğini öğrenmiş. ... Ada’ya bu seferki yolculuğum ilkinden bambaşkaydı. Bu sefer temiz, yeni bir tekneyle gittik, daha önceki gelişimde bindiğim teknenin onarım için doka sokulduğunu söylediler. Hemşirelerden bazıları jüri tarafından sorguya çekildi. ... Jürinin planladığı ziyaret hakkında doktorla konuştuklarını itiraf ettiler. Dr. Dent yemeklerin gerektiği gibi olmadığı ... itirafında bulundu, ama bunun sebebinin fon eksikliği olduğunu söyledi. ... Bütün doktorların işinin ehli olmadıklarını, yine bunun da sebebini iyi tıp adamlarını temin etmek için kaynaklarının yetersiz oluşuna bağladı. ... Daha sonra jüri üyeleri mutfağı gezdi. Çok temizdi. ... Sergilenen ekmek güzel ve beyazdı, yememiz için bize verilene hiç mi hiç benzemiyordu. Koridorlar mükemmelen düzenliydi. Yatakların durumu iyileştirilmişti. ... <span class="ideitalik">Kurum sergileniyordu, hiçbir kusur bulamazdınız.</span></p>

  <p class="normal">Büyük jüri, beklendiği gibi, “iyileştirmeler” yapılmasını salık verdi ve “akıl hastalarının yararına kullanılmak üzere 1.000.000 dolar tahsis etti, bu o zaman kadar verilenden fazlaydı.” Bu fonlardan ve o zamandan beri politikacıların kurumsal psikiyatrinin fare deliğine akıttıkları daha milyonlarca dolardan kimler yararlandı? Akıl hastanesi sisteminin istihdam ettiği psikiyatrlar ve diğerleri. Psikiyatrideki “reformlar”ın ters etki yarattıklarını o zamanın yetkililerinden hiçbiri görmek istemedi, şimdiki yetkililerden hiçbiri de görmek istemiyor. Köleliğin reforme edilmesi değil, ilga edilmesi gerekiyordu. Aynı şey psikiyatrideki kölelik için de geçerlidir.</p>

  <p class="normal"><span class="idebold">I</span></p>

  <p class="normal">Modern hayatta, insanları bazı tehlikelerden koruma rolünü oynamaları için, toplumun psikiyatrları âdeta davet ettiği birçok durum vardır. Mazeret üretmekten ibaret psikiyatrik teşhislerin listesinde, askerlik hizmetinin tehlikelerinden korumanın yeri yukarılardadır. Savaş halindeki ulusların bütün yetişkin erkek nüfuslarının seferberliğine dayanan ilk topyekûn savaş I. Dünya Savaşı’ydı. Bu savaş, askere alınma tehditini zorunlu askerliğe tâbi erkekler için bir tehlike haline getirdi. Askerlik hizmetinin dışında kalmak gibi hizmetten çıkmaya çalışmak da, hasta numarası yapmaya yönelten güçlü motifler haline geldi. Bu durumda, psikiyatrlar sık sık insancıl doktor rolüne büründüler, hasta numarası yapanlara histerili teşhisi koydular, böylece onları “ölüm cezası” anlamına gelen siperlere geri dönmek zorunda kalmaktan kurtardılar.<sup class="calibre3"><a href="../Text/1_split_156.html#footnote-100-136" id="footnote-100-136-backlink">[136]</a></sup></p>

  <p class="normal">Savaştan önce, histerinin standart psikiyatrik tedavisi elektrik tedavisiydi veya “faradizm”; bu yöntem hastanın etkilenmiş varsayılan kas ve sinirlerine kesintili doğru akım uyaranları uygulamayı içeriyordu. Etkisi, eğer varsa, sadece telkin sayesindeydi. İlk psikiyatrlık yıllarında Freud rutin olarak bu yöntemi kullandı. Yöntemin kapsamı “savaş histerisi”ni –başka ifadelerle, savaş nevrozu, travmatik nevroz, savaş sonrası bunalım, bugün anksiyete, depresyon ve travma sonrası stres bozukluğu– tedavi etmek için de kullanılacak şekilde genişletildi ve bu standart psikiyatrik terapi askerlikten kaçmak isteyen ve hasta numarası yapan askerlerin hasta olduklarına inanıyormuş gibi yapan doktorlarca uygulanmaya başladı.</p>

  <p class="normal">11 Kasım 1918’de, I. Dünya Savaşı resmen sona erdi ve ertesi gün Avusturya-Macaristan İmparatorluğu çöktü. Bazı eski muharipler hiç vakit kaybetmeden, tabip subayları askeriyenin psikiyatri hastanelerinde acı verici elektrik akımlarıyla kendilerine işkence yapmakla itham ettiler. Olayın ardından gazetelerde sansasyonel suçlamalar yer aldı. En saygın Avusturyalı hekim Julius Wagner-Jauregg’in adı da çok geçmeden skandala dahil oldu. Aleyhinde resmen dava açan sadece Walter Kauders adlı tek bir kişi olmasına ve görevi suistimal suçlamasından derhal ve tamamen aklanmasına rağmen, Wagner-Jauregg’in sahip olduğu ün yüzünden bu hadise psikiyatri tarihindeki, özellikle de hasta numarası yapma ve histeri-nevroz tarihindeki çarpıcı başlıklardan biri olmayı garantilemişti.</p>

  <p class="normal">Julius Wagner-Jauregg (1857-1940) Viyana Üniversitesi Tıp Okulu’nda psikiyatri ve nöroloji profesörüydü. İyot eksikliğinin kretenizmin nedeni olduğunu (1884) ve nörosifiliz için yüksek ateşle tedaviyi (1917) keşfetti, bu keşfi için 1927’de Nobel Tıp Ödülü’nü aldı. Sivil olarak kalmakla birlikte, gönüllü hizmet verdi ve savaş nevrozu teşhisi konulan hastalarda elektrik tedavisi uyguladı. 1918’in Aralık ayında –ateşkesin üzerinden bir ay ancak geçmişken– Avusturya Geçici Ulusal Meclisi, suçlamaları soruşturması amacıyla bir komisyon atadı. Wagner-Jauregg’in davranışına karşı açılan ve Freud’un bilirkişi tanıklığı yaptığı soruşturma hadisenin göbeğine oturdu.</p>

  <p class="normal">1985 yılında, Avusturya asıllı Amerikalı tıbbî psikanalist Kurt R. Eissler, I. Dünya Savaşı’nda Avusturyalı askerî hekimlere yöneltilen “elektrikle işkence” suçlamalarını soruşturan komisyonun çalışmalarına dair titiz araştırmalar sonucu yayımladığı anlatısında Wagner-Jauregg davasına da özel bir dikkat gösteriyordu. Viyana doğumlu olan Eissler 1938’de Amerika Birleşik Devletleri’ne göç etmişti. Chicago’da psikanalistlik yaptıktan ve II. Dünya Savaşı sırasında orduda hizmet verdikten sonra, New York’a yerleşti ve Birleşik Devletler’de savaş sonrası psikanalizin önderlerinden biri oldu.</p>

  <p class="normal"><span class="idebold">II</span></p>

  <p class="normal">Eissler’in neredeyse bütün çalışmalarının başlıca hedefi Sigmund Freud’un kişiliği ve yapıtının körü körüne ve gayretle savunulmasıydı. Wagner-Jauregg davasını konu alan kitabı da istisna değildi: <span class="ideitalik">Bilirkişi Tanık Olarak Freud: Freud ve Wagner-Jauregg Arasındaki Savaş Nevrozları Tartışması</span>. Kitabı yazdığı sıralarda, Eissler kırk yedi yıldır Birleşik Devletler’de yaşamaktaydı ve İngilizcede çok sayıda kitap yayımlamıştı. Fakat bu kitabı Almanca kaleme aldı ve 1986’da yayımlanan İngilizcesi için profesyonel bir çevirmen kullandı.</p>

  <p class="normal">Eissler kitabına Einstein’ın eski çalışma arkadaşı Polonyalı fizikçi Leopold Infeld’in (1898-1968) otobiyografisinden bir anlatıyla başlar: “Avusturya-Macaristan Ordusu’nda askerdim. ... O iki yıl süresince hasta numarası yaptım. Hastalıkları taklit ettim, sahte kimlik belgeleri kullandım, hapse girme riskini göze aldım. ... Almanya ve Avusturya’nın savaşı kaybetmesini sağlamak için elimden gelen her şeyi yaptım. 1918’de, başarıya ulaştığımı düşündüm.”<sup class="calibre3"><a href="../Text/1_split_157.html#footnote-100-137" id="footnote-100-137-backlink">[137]</a></sup></p>

  <p class="normal">Eissler <span class="ideitalik">Bilirkişi Tanık Olarak Freud</span>’u yazmanın duygu yüklü bir deneyim olduğunu kabul eder: “Bu kitabın temaları pek çok bakımdan beni yakından etkiliyor. Baş aktörler, Wagner-Jauregg ve Freud, benim için geçmiş tarihin figürleri değiller. Freud ile hiç tanışmamış olmama rağmen, o benim içimde sanki hâlâ bizimle yaşıyormuşcasına canlı.”<sup class="calibre3"><a href="../Text/1_split_158.html#footnote-100-138" id="footnote-100-138-backlink">[138]</a></sup> Eissler, Freud’u sever, Wagner-Jauregg’i ise hor görür. O kadar önyargılıdır ki, Freud ile Wagner-Jauregg’in arkadaş olduklarından bahsetmez. Aşağı yukarı aynı yaşlarda olan iki adam tıp okulunda tanıştılar ve birbirlerine <span class="ideitalik">sen</span> diye hitap ederlerdi, o günlerin Viyana’sında kişisel yakınlığın önemli bir göstergesiydi bu.</p>

  <p class="normal">Wagner-Jauregg olayından altmış yıl sonra Eissler, Viya-na’da geçen bu tutkulu oyunun üçüncü drama kişisi olan Walter Kauders’le New York’ta tanışır. Eissler nasıl tanıştıklarından bahsetmez. Şunları yazar: “Wagner-Jauregg’e karşı yürütülen soruşturmanın merkezinde yer alan Bay Walter Kauders’le New York’ta şahsen tanışma bahtiyarlığına eriştim. ... Kaleme aldığım anlatı, bu şanslı rastlantı sayesinde derinlik kazanıyor.” Bu karşılaşma “şanslı bir rastlantı” mıydı, yoksa Freud’un hayatına dokunmuş her tür olayın ayrıntısını arayıp taramaya olan o alışıldık azmi ile Eissler, Wagner-Jauregg’i daha etkili şekilde itibarsızlaştırabilmek için Kauders’i arayıp buldu mu? Kanıtlar ikinci yönü gösteriyor. Eissler, Kauders’in açtığı davayı incelediğini ve kafa travması geçiren Kauders’e Wagner-Jauregg ve profesyonel temas içinde olduğu diğer nörologlarla psikiyatrların yanlış teşhis koyup yanlış tedavi uyguladıkları sonucuna vardığını ileri sürer: “[Kauders’in] akıl sağlığının yerinde olduğu kuşku götürmezdi, buna rağmen aylarca duvarları yastıklı bir hücrede kilitli tutuldu. Bitişiğindeki hücrelerdeki delilerin aralıksız ulumaları yüzünden uyku uyuyamıyordu.”<sup class="calibre3"><a href="../Text/1_split_159.html#footnote-100-139" id="footnote-100-139-backlink">[139]</a></sup> Eissler baktığı her yerde akıl hastalığı gören bir psikiyatr-psikanalistti. Fakat Kauders’e baktığı zaman –hatırlayalım, Kauders hastası değildi ve onu hiç “muayene” etmemişti– Eissler onun akıl sağlığının yerinde olduğu ve haksız yere kapatıldığı sonucuna varmakta hiç zorluk çekmedi.</p>

  <p class="normal">Komisyonun başkanı Viyana Üniversitesi’nde hukuk profesörü olan Macaristan doğumlu Alexander Löffler’di (1866-1929). Bilirkişi tanıklığı yapmaları için aralarında Freud’un da bulunduğu çok sayıda hekim çağırdı. Eissler anlatısının bu kısmında Freud’u, “bu hastalıklar [<span class="ideitalik">metinde aynen böyle</span>] grubunun tedavisi üzerine yaptığı çalışmalar sayesinde, sonradan bütün dünyada birlikte psikanaliz diye tanınan önemli psikolojik keşiflerle yeni bir terapinin gelişmesine yol açan bir bilirkişi”<sup class="calibre3"><a href="../Text/1_split_160.html#footnote-100-140" id="footnote-100-140-backlink">[140]</a></sup> olarak niteler. Freud’un komisyona sunduğu yazılı memorandum <span class="ideitalik">Sigmund Freud’un Psikoloji Konulu Bütün Yapıtlarının Standart Basımı</span>’na dahil edilmiştir, ayrıca Eissler de kendi kitabının içinde tekrar yayımlamıştır.<sup class="calibre3"><a href="../Text/1_split_161.html#footnote-100-141" id="footnote-100-141-backlink">[141]</a></sup> Olağanüstü kibirli ve yazarına hizmet eden bir belgedir, şu dikkate değer cümleyle sona erer: “Ama savaşın bitmesiyle birlikte, savaş nörotikleri de ortadan kayboldu – <span class="ideitalik">hastalıklarının ruhsal nedenselliğinin [Verursachung]</span> son ama etkileyici bir kanıtıdır bu.”<sup class="calibre3"><a href="../Text/1_split_162.html#footnote-100-142" id="footnote-100-142-backlink">[142]</a></sup> Memorandumda Freud savaş nevrozlarının elektrikle tedavisi hakkında şu görüşü sunar:</p>

  <p class="ic-alinti">Savaş nevrozlarının nedenselliğine dair bu içgörü, gayet yerinde gibi görünen ve ilk başta son derece etkili olduğunu da gösteren bir tedavi yöntemine götürdü. <span class="ideitalik">Her ne kadar hasta numarası yaptığı bilinmese de, nörotiğe hasta numarası yapan biri olarak davranmak ve bilinçli ve bilinçaltı niyetler arasındaki psikolojik ayrımı dikkate almamak elverişli göründü.</span> Mademki hastalığı onun tahammül edilemez bir durumdan uzaklaşmasına hizmet ediyordu, o halde askerlikten daha da tahammül edilemez hale getirildiği takdirde hastalığının gerekçesinin zayıflayacağı aşikârdı. Tıpkı savaştan kaçıp hastalığa sığınmış olduğu gibi, şimdi de onu hastalıktan kaçıp sağlığa, yani askerlik için uygunluğa sığınmaya zorlayan strateji benimsendi. Bu amaçla acı verici elektrikle tedavi uygulandı ve başarılı olundu.<sup class="calibre3"><a href="../Text/1_split_163.html#footnote-100-143" id="footnote-100-143-backlink">[143]</a></sup></p>

  <p class="normal">Freud’un bu açıklamayla güttüğü niyet, kısmen, Wagner-Jauregg’in çalışmasını savunmaktı. Görünürde, tamamen hastalık ve sağlık, tıp ve tedaviyle ilgili bir açıklamaydı. Ama gerçekte öyle değildi. Hasta numarası yapanlar hasta taklidi yaptılar ve yeti yitimli hasta rolünü oynadılar. Doktorlar tedavi etme taklidi yaptılar ve ahlaksal açıdan nötr bir rolü, bilimsel şifacı rolünü oynadılar. Başka bir sahtekârlıkla tamamlanan bir sahtekarlık söz konusuydu. Wagner-Jauregg ile ilgili düşüncesini netleştirmek için Freud şöyle ekler: “Şayet [elektrikle tedavi] [Wagner-Jauregg’in] Viyana Klinikleri’nde kullanıldıysa, şahsen ben kaniyim ki, Profesör Wagner-Jauregg’in inisiyatifiyle zalimlik derecesine asla ulaşmamıştır. Tanımadığım diğer hekimler için ise kefil olamam.”<sup class="calibre3"><a href="../Text/1_split_164.html#footnote-100-144" id="footnote-100-144-backlink">[144]</a></sup></p>

  <p class="normal">Freud’un Avusturya askerî hastenelerinde olup bitenlerle ilgili ilk elden bilgisi yoktu. Tanıklığı tamamen duyuma dayalıydı ve yasal bir soruşturmada hiçbir delil değeri yoktu. Bilirkişi olarak tanıklığa çağrılınca, çalışmalarına ilişkin ilk elden bilgisinin olmadığı hekimlere yöneltilen suçlamalar hakkında tanıklık etmesi yönündeki daveti geri çevirmesi onurlu davranış olurdu. Oysa Freud ünlü meslektaşını temize çıkarmak yoluyla, psikanalizi övme ve kendi meslekî konumunu yükseltme fırsatını kaçırmadı. Şöyle devam eder: “Kuşkusuz, tıp adamlarının psikoloji eğitimi genelde yetersizdir ve içlerinden bazıları, <span class="ideitalik">hasta numarası yaptığını düşünerek tedavi etmeye çalıştığı hastanın aslında numara yapmadığını</span> unutmuş olabilir.” Freud kendini överek bitirir: “1918’de, Dr. Ernst Simmel [bir psikanaliz öğrencisi] ... <span class="ideitalik">benim ortaya koyduğum psikoterapi yöntemi ile, ağır savaş nevrozu vakalarında elde edilen olağanüstü olumlu sonuçları</span> aktardığı bir kitapçık yayımladı.”<sup class="calibre3"><a href="../Text/1_split_165.html#footnote-100-145" id="footnote-100-145-backlink">[145]</a></sup></p>

  <p class="normal">Memorandumunda Freud şöyle söyler: “Böylece, savaş nevrozlarının ön şartı [zorunlu askerlerden oluşan] ulusal bir ordu gibi görünür; profesyonel veya paralı askerlerden oluşan bir orduda ortaya çıkmaları mümkün olmayacaktır.” Freud’un ekonomiye, politikaya ve insan doğasına yönelik içgörüleri konusunda bu kadarı yeterli. Hasta numarası yapmak ile histeri arasındaki farklara ilişkin olarak ise, Freud şu açıklamada bulunur: “Kendisinde bu duygusal motiflerin güçlü ve açıkça bilinçli halde bulundukları asker ... firar etmek ya da hasta numarası yapmak zorundaydı. Fakat savaş nörotiklerinin yalnızca en küçük kısmını hastalık numarası yapanlar oluşturuyordu; içlerindeki isyan eden duygusal dürtüler ... bilincinde olmasalar da üzerlerinde etkiliydi.”<sup class="calibre3"><a href="../Text/1_split_166.html#footnote-100-146" id="footnote-100-146-backlink">[146]</a></sup> Sigmund Freud’un her şeyi gören gözleriyle bakacak olursak, Avusturya-Macaristan ordusunda isyanlar isyancı askerler tarafından değil, “bilinçaltı duygusal dürtüler” tarafından yürütülüyordu.</p>

  <p class="normal"><span class="idebold">III</span></p>

  <p class="normal">1972’de, o sıra genç bir psikolog olan David L. Rosenhan yaklaşık yüz yıl önce Bly’ın yaptığına benzer bir psikiyatrik taklidi gerçekleştirmeyi üstlendi. Hilesini bilimsel bir deney olarak tanımladı, hilecilere “sahte-hastalar” adını verdi, raporunu akademik bir inceleme olarak alladı pulladı ve en saygın Amerikan bilim dergisi <span class="ideitalik">Science</span>’ta “Akıl Hastalarına Ait Yerlerde Aklı Başında Olmak Üzerine”<sup class="calibre3"><a href="../Text/1_split_167.html#footnote-100-147" id="footnote-100-147-backlink">[147]</a></sup> başlığıyla yayımlattığı rapor büyük övgü aldı. Akıl sağlığı literatüründe, bu makaleye genellikle “sahte-hasta çalışması” olarak gönderme yapılır.</p>

  <p class="normal">Deliymiş gibi yapan kişiyi tanımlamak için çeşitli terimler arasından birini seçebiliriz: Seçtiğimiz terimler önyargılıdır ve hasta-doktor görüşmesi raporlarından çıkarttığımız sonuçları büyük ölçüde belirleyebilir. Bly deli rolünü gazeteci olarak, bir ifşa yazısı yazmak için üstlendi. Günümüzde, ona “araştırmacı gazeteci” denirdi. Bly’ın yaptığı gibi, hasta numarası yapan bir asker günümüzde travma sonrası stres bozukluğundan muzdarip kabul edilir ve “muvazzaf hizmete bağlı travma”sı için kendisine tazminat ödenir. Rosenhan ise kendini bir “sahte-hasta” olarak, öncü psikiyatrik araştırma ile meşgul bir akademisyen olarak tanımladı. Bu tanımlamaya itiraz edilebilir. Şu örnekleri düşünelim: Başka yazarların eserlerinden pasajları kendine mal eden yazarlar sahte-yazar değil, “intihalci” dediğimiz gerçek yazarlardır. Ünlü ressamların tablolarını taklit eden ressamlar sahte-ressam değil, “kopyacı” dediğimiz gerçek ressamlardır. Akıl hastası rolünü taklit eden psikologlar da sahte-hasta değil, gerçek hastadırlar, deli rolünü “kopya”larlar, yani sahte-delidirler, sahte-hasta değil.</p>

  <p class="normal">Bu aktörlerin her birinin kendi motifleri vardır. Onlar bir gerçek hayat dramasındaki kişilerdir. Hiçbiri hasta değildir ve hiçbiri bilim insanı değildir. Bir kimse, olduğu kişi olmadığını ileri sürdüğü ve örneğin İsa olduğunu iddia ettiği zaman, psikiyatrlar ağır bir akıl hastalığından muzdarip olduğu teşhisini koyar ve onu şizofren olarak teşhis ederler. Başka bir yerde, bu fenomenin “kimlik hırsızlığı”nın bir tipi olarak görülmesini önermiştim. Şizofren ve kimlik hırsızı, ikisi de kim olduklarını bilirler.</p>

  <p class="normal">Rosenhan’ın kendine “sahte-hasta” demesini “gerçeği açığa vuran yalan” tipi olarak görüyorum... akıl hastalığı sahteciliği ve egemen psikiyatri dünyasıyla ikiyüzlü bir “dans” teması üzerine bir çeşitleme.<sup class="calibre3"><a href="../Text/1_split_168.html#footnote-100-148" id="footnote-100-148-backlink">[148]</a></sup> Rosenhan akıl hastalığı kavramına meydan okumak şöyle dursun, onu incelemez bile. Tersine, sık sık, hukuktaki <span class="ideitalik">delilik</span> terimini “tıptaki” <span class="ideitalik">akıl hastalığı</span> teriminin yerine kullanır. Şöyle yazar:</p>

  <p class="ic-alinti">Eğer aklı başındalık ve delilik varsa, onları nasıl bileceğiz? ... Normallik ve anormallikle ilgili sorular ortaya atmak, bazı davranışların sapkın ya da tuhaf oldukları gerçeğini sorgulamak kesinlikle değildir. Cinayet işlemek sapkındır. Sanrılar da öyle. Söz konusu soruları ortaya atmak, “akıl hastalığı”na çoğu kez eşlik eden kişisel ızdırabın varlığını yadsımak da değildir. Anksiyete ve depresyon vardır. Psikolojik acılar vardır. Ama normallik ve anormallik, aklı başındalık ve delilik ve bunlara bağlı teşhisler birçoklarının inandığından daha temelsiz olabilir.</p>

  <p class="normal">Rosenhan gibi, “Eğer aklı başındalık ve delilik varsa, onları nasıl bileceğiz?” diye sormak samimiyetsizdir. Zira Rosenhan’ın makalesini yayımlamasından on yıldan uzun süre önce, akıl hastalığının bir kurmaca, bir metafor olduğunu ileri sürmüştüm. Bu iddia hem popüler basında hem de meslekî literatürde geniş çaplı tartışıldı. Rosenhan aklı başındalık ile deliliğin varolduğuna inanıyormuş gibi yapıyor; tek sorusu “onları nasıl bileceğimiz.” Yılmaz bir kararlılıkla şöyle devam eder:</p>

  <p class="ic-alinti">Aklı başında olanın deliden ayırt edilip edilemeyeceği ... sorusu, özünde basit bir meseledir: <span class="ideitalik">Teşhisler</span>in koyulmasına yol açan belirgin karakteristikler bizzat hastaya mı yoksa gözlemcinin hastayı içinde bulduğu çevre ve bağlamlara mı aittir? Bleuer’den başlayıp Kretchmer’la ve sonra da Amerikan Psikiyatri Derneği’nin <span class="ideitalik">Teşhis ve İstatistik Rehberi</span>’ni yakınlarda gözden geçirip düzelten uzmanlarla devam eden süreçte, hastaların semptomları gösterdiği, semptomların kategorize edilebileceği, dolayısıyla da, aklı başında olanların olmayanlardan ayırt edilebileceği inancı güçlü olmuştur.</p>

  <p class="normal">Rosenhan “[akıl hastalığına] inancın sorgulandığını” bilir ve kabul eder, ama tabii beklendiği üzere, ne benim adımdan bahseder ne de yazılarıma gönderme yapar. Bunun yerine, psikiyatrların aklı başında olanla olmayanı birbirinden ayırt edemeyeceklerini varsayar ve gösterişli bir tarzda şunları söyler: “Bu makale böyle bir deneyimi betimlemektedir. ... Kimliklerini saklayan, sekiz tane aklı başında insan on iki farklı akıl hastanesine kabul edildiler. Teşhis konma sürecinde yaşadıkları, bu makalenin birinci kısmının verilerini oluşturmaktadır.” Rosenhan’ın “sahte-hasta” dediği aklı başında insanlar “<span class="ideitalik">hastaneye kabul edilmiş</span>” <span class="ideitalik">değildiler: Acil servislerine gittiler, sesler işittikleri yönünde psikiyatrlara yalan söylediler ve aslında hastaneye kabul edilmeyi talep ettiler.</span> Rosenhan’ın kullandığı dil vardığı sonucu içerir: “Randevu almak için hastaneyi aradıktan sonra sahte-hasta, sesler işittiği şikayetiyle hasta kabul servisine gitti. Seslerin ne söylediği sorulunca, çoğu kez net olmadıkları, ama anlayabildiği kadarıyla “boş,” “derinlik,” ve “pat” dedikleri yanıtını verdi. ... Bu semptomların seçilmesinin sebebi, bunların varoluşsal semptomlara olan bariz benzerliği ... ve literatürde varoluşsal psikozların bahsinin hiç geçmemesiydi.”</p>

  <p class="normal">Hastaneye giden kişiler sahte-hasta değil, kendini akıl hastası olarak tanımlayanlardı. Rosenhan psikoloji jargonuyla bulandırsa da, yaptıklarının güveni suistimal olduğu açıktı. Aynı zamanda, yukarıdaki hikaye Rosenhan’a klinik psikolog rolünün nasıl başarıyla aşılanmış olduğunu ve o kültün insansızlaştırılmış (“kuruntulu”) ideolojisiyle dilini nasıl hevesle ve eleştirmeden benimsediğinin örneğini verir. Görünürde profesyonel yardım arayan bir kişi “’Pat’ diyen bir ses işitiyorum,” der. Diğeri, “Bunu bana niye söylüyorsun? Ne yapmamı istiyorsun?” gibi bir şey söylemek yerine, muhatabının şizofrenisi olduğu sonuca varır ve onu kapatır. Ardından da Rosenhan bu psikiyatrik taklit içerikli mini-dramadan <span class="ideitalik">Science</span>’ın psikiyatri bilimine büyük bir katkı olarak yayımladığı “bilimsel” bir makale çıkarır. Rosenhan şöyle devam eder: “Psikiyatri koğuşuna alınır alınmaz sahte-hasta anormallik belirtilerini taklit etmeyi sona erdirdi. ... Sahte-hasta koğuşta ‘normalde’ davrandığı gibi davrandı. ... Sahte-hastalar herkese akıllarının başlarında olduğunu ‘göstermelerine’ rağmen, öyle oldukları asla fark edilmedi. Bir vaka hariç diğerlerinin tümü şizofreni teşhisiyle kabul edildikten sonra, bunların her biri ‘remisyonda’ şizofreni teşhisiyle taburcu edildi.”</p>

  <p class="normal">Deney süreci sırasında Rosenhan, “tıp için geçerli olanın psikiyatri için aynı derecede geçerli olmadığını” keşfeder. “Tıbbî hastalıklar, talihsiz olmakla birlikte, genellikle aşağılayıcı değildirler. Tersine, psikiyatrik teşhisler ise kişisel, hukukî ve toplumsal düzlemlerde damgalanmaları beraberlerinde getirirler. ... Bir kez şizofren etiketiyle damgalandıktan sonra, sahte-hastanın bu etiketi alt etmek için yapabileceği hiçbir şey yoktur.” Bu noktayı öğrenmek için Rosenhan’ın çalışmasına ihtiyacımız yoktu.</p>

  <p class="normal">Her ne kadar Rosenhan’ın denemesi nispeten kısa olsa da, psikiyatri tarihine aşinâ olan herkesin basmakalıp bulacağı şeylerle doludur: “Psikiyatrik bir etiketin kendine ait bir yaşamı ve etkisi vardır. Hastanın şizofren olduğu izlenimi bir kez oluşturulduktan sonra, beklenti şizofren olmayı sürdüreceği şeklindedir. ... Nihayet, hastanın kendisi de bütün fazladan anlam ve beklentileriyle teşhisi kabul eder ve ona göre davranır.” Bu tartışmada yeni olan hiçbir şey yok.</p>

  <p class="normal">Makul psikiyatr veya psikologlar “sahte-hasta çalışması”nı yanlışlıkla psikiyatrik bir ifşa yazısı olarak görmesin diye Rosenhan egemen zorlayıcı psikiyatri dünyasının düşmanı değil, dostu olduğunu defalarca ifade eder. Açıklaması şu şekildedir: “’Akıl hastalığı’ [<span class="ideitalik">metinde</span> <span class="ideitalik">aynen böyle</span>, delilik değil] teriminin ortaya çıkışı yakın zamanlara aittir. Psikolojik açıdan rahatsız kişilerin toplumdaki konumlarını cadılar ve delilerden fiziksel açıdan hasta olanlarınkine benzer bir seviyeye yükseltmeyi (ve halkın onlara daha anlayışlı davranmasını) çok fazla isteyen insancıl eğilimli kişilerce yaratıldı. Ve bunda en azından kısmen başarılı oldular, zira akıl hastalarının tedavisi yıllar içinde dikkate değer ölçüde gelişti.” Bu ifadeler ciddi anlamda asılsız. Psikiyatriye olan sadakatini her beyan edişinden sonra Rosenhan, aşağıdaki gibi, şok değerinden yoksun bilindik bir eleştiri getirir:</p>

  <p class="ic-alinti">Hasta psikiyatrik sebeple hastaneye yatırılması yüzünden yasal haklarından birçoğundan yoksun bırakılır. Psikiyatrik etiketi yüzünden itibarından mahrum olur. Hareket özgürlüğü kısıtlanır. Hastane personeliyle kendisi temasa geçemez, sadece onlar bir yaklaşımda bulunduğunda karşılık verebilir. Kişisel mahremiyet asgari düzeydedir. Herhangi bir personel tarafından, herhangi bir nedenle hastanın kişisel yaşam alanına girilebilir ve eşyaları incelenebilir. Hastanın tedavisiyle ilgisi olsun olmasın, bir personel (çoğu kez, genç ve yaşlı gönüllüler de bunlara dahil) rastgele bir hastanın dosyasını okuyabilir, böylece kişisel geçmişini ve ızdırabını rahatça öğrenebilir. Hasta, kişisel temizliğini ve tuvaletini yaparken çoğu zaman izlenir. Tuvaletlerin kapıları yoktur. ... Sahte-hastalara aralarında Elavil, Stelazine, Compazine ve Thorazine de bulunmak üzere, toplamda yaklaşık 2100 hap verildi.</p>

  <p class="normal">Rosenhan iki bin yüz haptan sadece ikisinin yutulduğunu, geri kalanların cebe ya da tuvalete atıldığını ileri sürer. Bu rapor inanılır mıdır? Bize niçin o iki hapın da yok edilmeyip yutulduğu söylenmiyor.</p>

  <p class="normal">Son olarak, Rosenhan psikiyatrinin en eski sorunu olan “hatalı kapatma” sorununu yeniden keşfediyor: “Acaba psikiyatri tesislerimizde, aklı başında olduğu halde farkına varılmayan kaç kişi var?” Böylece Rosenhan <span class="ideitalik">gerçek akıl hastalıklarına gerçekten sahip</span> olmaları koşuluyla insanların saygınlık ve özgürlüklerinden mahrum edilmesinin meşruluğunu destekliyor. Öncülünden aldatma kastı kokusu yayılıyor. Rosenhan kendini ve diğer hilekâr ortaklarını aklı başında sahte-hastalar olarak nitelerken, hastanedeki diğer sakinleriyse aklı başında olmayan “gerçek” hastalar diye niteliyor, bunların teşhisini doğru teşhis koyamadıklarını ispatladığını iddia ettiği aynı psikiyatrlar koymuş olmasına rağmen.</p>

  <p class="normal">Rosenhan psikiyatrik zorlamanın –ki tıbbî değil, ahlakî ve politik bir meseledir– gözünün içine içine baktıktan sonra onu görmemiş gibi yapar ve bakışlarını kaçırır. “Bu sorunu, çözümleri kestirecek kadar iyi anlamıyorum,” diye yazar. Rosenhan hiçbir çözüm görmez, çünkü sorunun zor kullanımı olduğunu görmez ve eğer sorun zor kullanımıysa –yani psikiyatrik kölelikse– o zaman tek çözüm ilga edilmesidir. Bunun yerine, Bly gibi Rosenhan da umudu <span class="ideitalik">psikiyatrinin faaliyet alanını genişletmek</span>te görür: “Ama iki meselede umut var gibi görünüyor. Birincisi, toplum akıl sağlığı tesislerinin, kriz müdahale merkezlerinin, insan potansiyeli hareketinin ve davranış terapilerinin hızlıca çoğaltılmasıyla ilgilidir. ... Stresli insanları aklı başında olmayanların olduğu yerlere göndermekten kaçınmamız halinde, onlarla ilgili izlenimlerimizin çarpılma ihtimali elbette düşecektir.” Gorbaçov’un bakışına göre de, komünizmde biraz insancıllık eklendiği takdirde düzeltilemeyek hiçbir yanlışlık yoktu. Apparatçiklerde bir sorun yoktu, onlar sadece biraz “duyarlılık eğitimi”ne ihtiyacı olan namuslu insanlardı:</p>

  <p class="ic-alinti">Açıktır ki, böyle tam gözetim kurumlarının sosyal psikolojisini daha fazla araştırmak hem tedaviyi kolaylaştıracak hem de anlayışı derinleştirecektir. ... Psikiyatri tesisi ortamlarında ben ve diğer sahte-hastalar belirgin biçimde olumsuz tepkiler aldık. ... Bize olan şeyin personelin kötülüğü ya da aptallığından türediğini düşünmek bir hata olabilir, hem de çok talihsiz bir hata. Tam tersine, personele yönelik baskın izlenimimiz onların gerçekten özen gösteren, kendini adamış ve eşine az rastlanır ölçüde akıllı insanlar olduklarıydı. ... Sırf bu alandaki malzemeleri okumak bile çalışanlara ve araştırmacılara faydalı olacaktır.</p>

  <p class="normal"><span class="idebold">IV</span></p>

  <p class="normal">Rosenhan psikiyatrların ve psikologların “aklı başında olanı olmayandan ayırt edip edemeyeceklerini” araştırmayı istediğini iddia etti. Bu ifade bir yalandı. Rosenhan (nesnel olarak) ayırt edilemeyeceklerini, çünkü “aklî dengesizlik”i saptayacak hematolojik, histolojik, radyolojik veya başka “gerçek” tıbbî testler olmadığını biliyordu. <span class="ideitalik">Aklı başında</span> <span class="ideitalik">olan</span> ve <span class="ideitalik">aklı başında olmayan</span> terimlerinin tıpkı <span class="ideitalik">güzel</span> ve çirkin gibi değer yargıları olup, <span class="ideitalik">canlı</span> ve ölü gibi biyolojik durumlar olmadıklarını biliyordu. Rosenhan’ın çalışmasında yanlış olanın ne olduğunu anlamak –psikiyatr ve psikologların yazdıklarını anlamak gibi– kullandığı dile yakından dikkat göstermeyi gerektirir. Rosenhan’ın kendini ve meslektaşlarını “sahte-hastalar” olarak adlandırdığını ve bu iddianın bir aldatmaca olduğunu düşündüğümü daha önce vurgulamıştım. Taklit olduğunu bildiğimiz kopya bir Renoir tablosuna “sahte-Renoir” demeyiz. Tablo orijinal başyapıt olarak onaylandığı sürece, <span class="ideitalik">gerçek bir Renoir’dır.</span> Taklit olduğu ifşa edilirse, hiçbir şekilde Renoir değildir zaten.</p>

  <p class="normal">Rosenhan bir akıl hastasını başarıyla taklit etti. O <span class="ideitalik">gerçek bir hastaydı, sahte-hasta değil</span>: Taklit bir Renoir’ın gerçek bir Renoir ile ilişkisi neyse, akıl hastalığının bedensel hastalık ile ilişkisi de aynıdır.<sup class="calibre3"><a href="../Text/1_split_169.html#footnote-100-149" id="footnote-100-149-backlink">[149]</a></sup> Rosenhan hastalığın ön ekini kaldırıp hasta rolüne iliştirdi. Klinik hasta olmak bir roldür, zira terim ancak eğer belli bir ilişki bağlamındaysa anlamlıdır. Robinson Crusoe’nun şeker hastalığı olabilir, ama o bir klinik hasta olamaz. Rosenhan bu noktayı anlıyordu. Martin E. P. Seligman ile birlikte kaleme aldıkları ders kitabında şöyle yazar: “Thomas Szasz psikiyatrinin doğasına ve günümüz toplumundaki rolüne ilişkin en eleştirel analizleri yapanlardan biridir. Szasz, akıl hastalığının fiziksel hastalıktan farklı olduğunu belirtir. Akıl hastalığının net veya genel olarak kabul edilmiş hiçbir ölçütü yoktur. ... ‘Akıl hastalığının kanıtını aramak sapkınlığın kanıtını bulmaya çalışmak gibidir. Araştırmacı bir kez uygun zihin çerçevesine girdikten sonra, ona her şey akıl hastalığının bir semptomu gibi gelebilir’ [<span class="ideitalik">Hukuk, Özgürlük ve Psikiyatri</span>’den (1963) alıntı].” Birkaç sayfa sonra Rosenhan benim psikiyatr ve psikologların gücüne ve terapötik devlette hükümet ile ittifaklarının ortaya koyduğu tehlikeye yönelik uyarımı (1963) alıntılar.<sup class="calibre3"><a href="../Text/1_split_170.html#footnote-100-150" id="footnote-100-150-backlink">[150]</a></sup> 1979’da, Rosenhan’ın sözümona sahte-hasta çalışmasına cevaben şunları yazmıştım:</p>

  <p class="ic-alinti">Modern çağda psikiyatri araştırmalarının artmasıyla birlikte, aldatmaca –akıl hastaları ve akıl sağaltıcılarının sermayesi– psikiyatri araştırmacısının da gözdesi olan bir yöntembilimsel araç haline geldi. ... Söz gelimi, 1972’de Dr. David Rosenhan ve arkadaşları bir dizi hastane psikiyatrını kasıtlı olarak aldatmak üzere yola koyuldular. ... Sesler işitiyormuş gibi yaparak, akıl hastanelerini telefonla aradılar ve bu şikayetlerine bağlı olarak hastanelere kabul edildiler. ... Söylendiğine göre, araştırılacak olan mesele bu aldatmacayı zorunlu kılıyordu. Rosenhan, “Böyle bir <span class="ideitalik">gizlilik</span> ne kadar tatsız olsa da, bu soruları araştırmak için zorunlu bir ilk adımdı,” açıklamasında bulundu. ... <span class="ideitalik">Fakat bu deney (çift-kör çalışmalar gibi) gizliliğe değil, ama daha ziyade aldatmacaya dayanıyordu</span>: Araştırmacılar psikotikleri taklit ettiler ve görünürde yardımlarını istedikleri psikiyatrlara kasıtlı olarak yalan söylediler. Buna rağmen, söz konusu çalışma <span class="ideitalik">Science</span>’ta yayımlanmak üzere kabul edilmekle kalmadı, akıl hastalığının “etiketleme kuramı”nı ve psikiyatrik teşhis sürecinin “güvenilmezliği”ni sözümona kanıtlayan önemli bir araştırma makalesi olarak göklere çıkarıldı. Bence tek kanıtladığı, özellikle de aldatılmayı beklemedikleri zaman insanları aldatmanın kolay olduğuydu.<sup class="calibre3"><a href="../Text/1_split_171.html#footnote-100-151" id="footnote-100-151-backlink">[151]</a></sup></p>

  <p class="normal">Bir kimsenin, hasmına zarar vermek ya da yok etmek niyetiyle yasak bölgeye girebilmek için kılık değiştirmesi çok eski bir motiftir. Tam gözetim kurumlarının sorumluluğu altındaki, özgürlüklerinden yoksun bırakılmış ve muhtemelen kötü muamele gören sakinler kendi bölgelerini mütecavizlere karşı dikkatle korurlar. Yüksek duvarlarla veya toplumdan tamamen ayırılmanın başka simgeleriyle çevrili olan akıl hastaneleri, uzun zaman boyunca, kelimelerle anlatılamaz dehşetlerin ve gizli gurur kırıcı muamelelerin yaşandığı esrarengiz mekanlar olarak görülmüştür. Bu imaj yüzünden gazeteciler, görünürde “sistem”i “reforme” etmek amacıyla, buralara sızıp yaşananları ifşa etme konusunda cesaretlenmiştir. Böyle bir taktik, özellikle de akıl hastanelerindeki şartları ifşa etmek için kullanıldığında, ölümcül bir kusurdan muzdariptir: Bu türden bir araştırma, kurumun meşruluğunu öncül olarak alır ve tek hedefi kurumun yaptığı suistimalleri hafifletmek veya ortadan kaldırmaktır. Pratikte, böyle bir ifşa yazısı akıl hastalıklarının gerçek olduğunu yeniden tasdik eder, psikiyatrın akıl hastanesinde yatanlar üzerindeki gücünü yeniden meşrulaştırır ve süreç içinde de, Roy Porter’ın yerinde bir terimle “delilikle ilgili uylaşımlar” dediği kök sorundan dikkati uzaklaştırır: “Aslını söylemek gerekirse, Szasz deliliğin kazıyıp ortaya çıkarılacak kökenlere sahip bir hastalık olmadığını, şifrelerinin çözülmesi gereken anlamlara sahip bir davranış olduğunu iddia eder. Toplumsal varoluş kurallara dayalı bir oyun oynama ritüelidir, deli o kuralları esnetir ve onlardaki boşlukları kullanır. Deli başkalarına kafa tutacağı şeklindeki beklentilere uyan toplumsal edimlerde bulunduğundan, geçerli sorular deliliğin kökenleriyle ilgili olanlar değil, ama uylaşımlarla ilgili olanlardır.”<sup class="calibre3"><a href="../Text/1_split_172.html#footnote-100-152" id="footnote-100-152-backlink">[152]</a></sup></p>

  <p class="normal"><span class="idebold">V</span></p>

  <p class="normal">Rosenhan’ın akıl hastalarının taklit edildiği deneyini konu alan makalesi 1973’te saygın <span class="ideitalik">Science</span> dergisinde yayımlandı. Yazı, psikiyatrik teşhis sürecinin saçmalıklarını örnekliyordu ve “sahte-hasta çalışması” adıyla ünlü oldu. Aynı yıl, Los Angeles’taki Güney California Üniversitesi’nden genç bir psikiyatr olan Donald Naftulin bir psikiyatrı taklit etmesi için bir aktör tuttu. Psikiyatri eğitimi sürecinin saçmalıklarını örneklendiren raporu pek tanınmayan <span class="ideitalik">Journal of Medical Education</span>’da yayımlandı.<sup class="calibre3"><a href="../Text/1_split_173.html#footnote-100-153" id="footnote-100-153-backlink">[153]</a></sup> Adı “sahte-psikiyatr çalışması” değildi ve iz bırakmadan unutulup gitti.</p>

  <p class="normal">Naftulin ve arkadaşları seçkin görünümlü profesyonel bir aktör tuttular. Dr. Myron L. Fox adını koydukları aktörü “matematiğin insan davranışlarına uygulanması konusunda otorite” rolüne büründürdüler, onun için sahte bir özgeçmiş yarattılar, “Matematiğin Oyun Kuramının Tıp Eğitimine Uygulanması” başlıklı bir konuşma için ona alıştırma yaptırdılar ve ondan “karizmatik ve anlamsız içerikli” seminerini vermesini istediler. “Dr. Fox Semineri” ilk önce, psikiyatrlar, psikologlar ve sosyal hizmet eğitimcilerinden oluşan on bir kişilik bir gruba verildi ve videoya çekildi. Sonra kaset psikiyatrlar, psikologlar ve psikiyatrik sosyal hizmet çalışanlarından oluşan başka bir on bir kişilik gruba, son olarak da eğitim felsefesi dalında lisans üstü ders alan eğitimci ve yöneticilerden oluşan otuz üç kişilik bir gruba gösterildi. Elli beş deneğin tamamından seminere yönelik tepkilerini değerlendiren bir soru formunu yanıtlamaları istendi. Sonuç, öngörülebilir çıktı: Sahte-psikiyatr kalburüstü bir psikiyatr olarak değerlendirilmişti: “Bütün denekler bakımından, olumlu tepkiler olumsuz olanlardan anlamlı ölçüde daha fazlaydı. ... Hattâ içlerinden biri Dr. Fox’un yayımlarını daha önce okuduğuna inanıyordu.” Tipik bir tepki şöyleydi: “Mükemmel sunum, keyifle dinleniyor ... Konu iyi analiz edilmiş ... Konuya vakıf.” Naftulin deneyden şu sonucu çıkarır: “Bu çalışma, öğrencinin öğrenme sürecinden aldığı tatmine yönelik yenilikçi bir eğitim yaklaşımı olarak, aktörleri gerçek dersler vermeleri için eğitmenin mümkün olduğunu desteklemektedir.”<sup class="calibre3"><a href="../Text/1_split_174.html#footnote-100-154" id="footnote-100-154-backlink">[154]</a></sup> Açıktır ki, Naftulin görünürde eğitimle ilgili bir olayı kasıtlı bir güven suistimaline dönüştürmekte yanlış bir şey görmüyordu. Bu aldatmaca içinde bulunduğu psikiyatr rolüyle, yani “aktörler”den oluşan özel bir grubun üyesi rolüyle tutarlıdır. Psikiyatrlar hekimleri taklit eden hekimlerdir: <span class="ideitalik">Meşru tıbbî ehliyetleri vardır, ama ne gerçek tıbbı bilirler ne de gerçek tıp doktorluğu ifa ederler.</span> Hukuk ve toplum psikiyatrların performansını yararlı ve aslında vazgeçilmez gördüğünden, ruh doktorlarının sahte doktor oldukları olgusuna genellikle inanılmaz ve inanılamaz (kendi entelektüel çabalarıyla bu sonuca varanlar hariç, onlar için bu aşikârdır).</p>

  <p class="normal">Aslında Rosenhan’ın ve Naftulin’in deneyleri benzerdi. İki deney de, tıbbî uzmanlık olarak psikiyatrinin saçma olduğunu, toplum ve onun demokratik yöntemle seçilmiş koruyucuları tarafından sağduyu olarak tasdik edildiğini gösterdi. İki psikiyatr da “akıl hastalığının gerçekliğini yadsıyarak” kariyerini riske atmayı istemiyordu. Psikiyatrın ve psikoloğun meslekî kimliği, akıl hastalığının diğerleri gibi bir hastalık olduğunu tasdik etmesine bağlıdır. Meslekten olmayanların ise psikiyatri mitolojisini reddetmeleri yönünde belki daha bile fazla engel vardır: Sürekli olarak akıl hastalığıyla ilgili bir şeyler işitir ve nereye baksalar akıl hastalığı “görürler”. Böyle bir durumda, akıl hastalığının varolmadığına, psikiyatrinin sahte-bilim olduğuna inanmaları nasıl beklenebilir?</p>

  <p class="normal">Alman bir postacı olan Gert Postel (1958-) bir psikiyatrı başarılı şekilde taklit etmesi sonucu, daha çok kendi yöresinde belli bir ün kazandı. Annesini akıl hastanesine kapattığı ve yanlış tedavi uyguladığı için egemen psikiyatri dünyasına kızan ve annesinin intiharından ona uyguladıkları tedaviyi sorumlu tutan Postel, psikiyatri çalışmakla ilgilenmiyordu. Psikiyatriyi alaya almakla ve tıbbî olduğu yönündeki iddialarının maskesini düşürmekle ilgileniyordu.</p>

  <p class="normal">Postel bazı tıbbî belgelerin sahtesini düzenledikten sonra, 1995 yılında, Leipzig’in bir banliyösündeki bir psikiyatri kliniğinde başhekim olarak göreve başladı. Seminerler verdi, mahkemelerde psikiyatri bilirkişi tanıklığı yaptı, profesörlüğe atanması ve Saksonya’da Dresden yakınlarındaki Arnsdorf’ta psikiyatri ve nöroloji hastanesinin başhekimliği görevine getirilmesi için aday gösterildi. Fakat Postel’in kurumsal psikiyatri dünyasında baş döndürücü hızla yükselişi 1997’de, bir çalışma arkadaşının onu tanıması üzerine başaşağı oldu. Bunun üzerine Postel saklandı, ardından tutuklandı, yargılandı, mahkûm edildi, 1998’de hapise atıldı ve 2001’de şartlı tahliyeyle salıverildi. Kahramanca davranışları onu ünlü ve dillerde dolaşan biri yaptı. 2001’de <span class="ideitalik">Doktorspiele: Geständnisse eines Hochstaplers</span> (Doktoru Oynamak: Bir Düzenbazın İtirafları) başlığı altında, psikiyatrik taklidinin öyküsünü yayımladı. Kitap Almanya’da çok-satanlar listesine girdi.</p>

  <p class="normal">Belli bir şöhrete ulaşan Postel sayısız televizyon röportajı verdi, en sonuncusu 2007’dekiydi: “Dresden’de [2007’de] düzenlenen dünya psikiyatri kongresi 48 yaşındaki Postel’i şimdi bir kez daha harekete geçirdi. Postel’e göre ‘Hepsi atmasyon!’ ... ‘120 psikiyatrın önünde, örneğin üçüncü dereceden bipolar depresyon gibi, mevcut bile olmayan hastalık terimleri kullandım ve teki bile bir soru sormaya cesaret edemedi. ... Konu psikiyatri olunca, şayet dilsel cambazlıklar sergileyebiliyorsanız kendinize bir kariyer edinebileceğiniz söylenebilir. Psikiyatrinin esası budur.’” Leipzig’deki klinikteki işi nasıl aldığının sorulması üzerine Postel şu açıklamayı yaptı: “Yönetim kurulunun başkanı ‘Doktora tezinizin konusu neydi?’ diye sorunca, ‘Basmakalıp yargı oluşturumuna ilişkin biliş kökenli çarpıtmalar,’ cevabını verdim. Boş terimlerden oluşan bir silsile bu.” Postel’ın vardığı sonuç şudur: “Psikiyatrinin kötücüllüğü, kendisini aslında devlet otoritesinin bir parçasından ibaret olduğu halde tıbbî bir disiplin olarak tanıtmasıdır.”<sup class="calibre3"><a href="../Text/1_split_175.html#footnote-100-155" id="footnote-100-155-backlink">[155]</a></sup> Psikiyatrinin gücü de, güçsüzler tarafından alaya alınma muafiyeti de burada yatar.</p>
</body>
</html>
