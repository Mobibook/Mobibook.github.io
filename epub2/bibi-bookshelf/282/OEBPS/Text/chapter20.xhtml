<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <div style="margin-left:-0.005cm;margin-right:0.019cm">
    <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center;"><span class="CharStyle21"><span style="font-family:Calibri,sans-serif;font-size:150%">1</span><span style="font-family:Calibri,sans-serif;font-size:150%">5</span></span></h3>

    <p class="Standard" style="margin-left:0.0cm;margin-right:0.0cm;text-indent:0cm;text-align:justify"><span class="CharStyle11"><span style="font-family:Calibri,sans-serif;font-size:117%">YAZIN O İLK GÜNLERİNDE</span></span> <span class="CharStyle11"><span style="font-family:Calibri,sans-serif;font-weight:normal;font-size:117%">Aldları</span> <span style="font-family:Calibri,sans-serif;font-size:117%">unutmuş gibiydik, sanki şehirde olmalarının hiçbir önemi yoktu. Bir çeşit milis kuvveti oluşturmuş nöbetleşe görev yapan silahlı gönüllüler gece gündüz demeden garnizon ve Divan Binası ahırlarını bekliyorlardı ama Divan Binası'nın içindeki bütün konuşmalar Ansul hakkındaydı, Aldlar değil. Günlük toplantılar yapılıyordu, çok sayıda insanın katıldığı, gürültülü toplantılardı bunlar, ama yönetim konusunda deneyimli, Ansul'a gücünü ve siyasal yapısını yeniden kazandırmaya niyetli insanlar tarafından yönetiliyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Per Actamo bu planların ve toplantıların tam ortasındaydı. Henüz otuz yaşında bile olmamasına rağmen liderliği, sanki bu iş için doğmuş biri gibi taşıyordu. Onun enerjisi ve aklı, yaşlıları hemen "biz bu işi böyle yapardık" demekten alıkoyuyordu. İşlerin yapılagelme tarzlarını sorguluyor ve daha iyisini yapıp yapamayacağımızı soruyordu; böylece Divan'ın oluşumu bir sürü gereksiz geleneksel imtiyazlardan ve hükümlerden azade bir şekil almaya başlamıştı. Sık sık açık toplantılara gidip onu ve diğerlerini dinliyordum, çünkü bu konuşmalar heyecan ve umut doluydu. Per her gün, Seferbeyi'nden nasihat almak için Galvamant'a geliyordu. Sulsem Cam da oğlu Sulter Cam ile birlikle geliyordu, genellikle de her şeyin daha önce yaptığımız şekilde yapılması gerektiğini savunmak için; ama eşi Ennulo, Per'in önerilerini destekliyordu. Daha dolaylı bir yoldan Seferbeyi de öyle yapıyor, herkesin görüşünü bildirdiği bir tartışmada kilitlenip kalmaktansa her zaman ortak bir karara varmaya çalışıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Güneşli bir sabahta seçim günü için planlar yapılırken, haber bir saat içinde bütün şehre yayıldı: İsma Tepeleri'nden bir Ald ordusu yaklaşıyor.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İlk başta, Ald askerleri gören bir çobanın uydurması diye pek inanılmayan bir söylentiydi, ama sonra Sundis'ten şehre gelen bir kayıkçı da bunu teyit etti. Bir bölük askerin İsma Tepeleri'nin doğu tarafından geldiği görülmüş. Muhtemelen nehir pınarlarının üzerindeki geçidi aşmışlardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sonra bir panik başladı. İnsanlar "Geliyorlar! Aldlar geliyor!" diye bağırarak evin yanından koşa koşa geçiyorlardı. Divan Meydanı'ndaki ve sokaklardaki kalabalık sürekli büyüyordu. Silahlar yeniden ortaya çıkartılmıştı. İnsanlar Doğu Kanalı'nın dışında uzanan eski şehir surlarına ve tepelerden gelen yolun geçtiği kapıya koştular. Aldlar şehri aldıklarında surların yarısı yıkılmıştı ama şehir ahalisi yola ve İsma Köprüsü'ne barikatlar kurdular.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O gün Galvamant'a gelen insanlar korkmuştu, ne yapacaklarını bilemiyorlardı. Şehrin on yedi yıl önce düşüşünü hatırlayan çok insan vardı. Onlarla konuşabilecek olan Per ve diğerleri Divan Binası'ndaydı. Seferbeyi onları yatıştıracak şeyler söylüyordu, onlar da Seferbeyi'ni dinlediler; fakat bir süre sonra Seferbeyi beni çağırarak benimle koridorda yalnız konuştu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer," dedi, "Sana ihtiyacım var. Orrec kalabalık arasından geçemez, onu durdurarak ne yapmaları gerektiğini söylemesini isterler. Sen hatları aşıp Tirio'ya, İoratth'a ulaşabilir misin – onların bu askeri kuvvet hakkında ne bildiklerini, Gand'ın askerlerine verdiği emri değiştirip değiştirmediğini öğrenebilir misin? Bana cevap getirebilir misin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet. Onlara söylememi istediğiniz bir şey var mı?" diye sordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O zaman bana, Aritçeden bir çeviriyi tamamen doğru olarak yaptığımda baktığı gibi, şaşırarak değil ama derinden memnun olarak, takdir ederek baktı. "Ne söylemen gerektiğini biliyorsun," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Oğlan tuniğimi giyip saçımı bağladım. İnsanlar artık beni tanıyordu ama ben tanınmak ve sorularla durdurulmak istemiyordum. Böylece melez Mem olarak gittim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Galva Caddesi'nde bir süre, gizlenerek, sinerek rahatça ilerledim ama Kuyumcular Köprüsü'nden sonra ilerlemek mümkün değildi – kalabalık geçit vermiyordu. O gece indiğimiz merdivenlere koştum, atların nal seslerini, bağrışmaları, duman kokusunu hatırlayarak. Kanal boyunca Bentlere kadar koştum ve oradan karşıya geçip talim sahaları ve hipodroma çıkabileceğim doğu kıyısından geri koşmaya başladım. Talim sahaları ve hipodrom boştu, terk edilmişti ama ahırların arkasındaki Divan Tepesinin uzun, alçak yükseltisinde nöbet tutan Ald askerlerinin hattını gördüm. Bütün yapabildiğim kalbim gittikçe daha hızlı atarken tepeden onlara doğru tırmanmaktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Askerler hiçbir şey söylemeden durdular. Beni seyrettiler. Birkaçı yayıyla bana nişan almıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onlara üç metre kadar yaklaştım, durdum ve soluklanmaya çalıştım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu adamlar, Ald askerlerini gördüğüm bütün o yıllar boyunca, bütün hayatım boyunca gördüğümden çok daha yabancı görünmüşlerdi gözüme. Yüzleri solgundu, açık renkli kısa kıvırcık saçları miğferlerinin altından görünüyordu, gözleri de soluktu. Yüzlerinde hiçbir ifade olmadan bana bakıyorlardı, tek bir söz etmeden.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gand'ın ahırlarında Simme adında bir oğlan var mı?" dedim. Sesim çok ince çıkmıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bana yakın olan altı-yedi adam o kadar uzun süre konuşmadılar ve kıpırdamadılar ki, hiç cevap vermeyecekler zannettim. Sonra yayı olmayan ama belinde bir kılıcı olan ve eli de kılıcında duran tam önümdeki adam, "Varsa ne olacak delikanlı?" dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Simme beni tanır," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yüzüme dik dik bakarak sordu: "Yani?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Efendim olan Seferbeyi'nden, Gand İoratth'a bir mesajım var. Kalabalıktan geçemiyorum. Hatlardan geçemiyorum. Çok acil. Simme bana kefil olur. Mem'in geldiğini söyleyin ona."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Askerler birbirlerine baktılar. Biraz aralarında konuştular. "Bırakın çocuk geçsin," dedi biri ama diğerleri hayır dediler; sonunda bana yakın duran kılıçlı adam, "Ben onu götürürüm," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Böylece ahırların arkasını dolanan uzun yolda adamın peşinden gittim. Bu zamana ait her an hafızamda çok net değil. Amacıma o kadar odaklanmıştım ki, oraya nasıl vardığım önemli değildi, ayrıntılar artan aciliyet içinde boğuluyordu. Bazı şeyleri çok net hatırlıyorum. Simme'nin, kılıçlı adamın beni götürdüğü subayın bulunduğu odaya gelişini hatırlıyorum. Simme subayı selamlayıp dimdik durmuştu. "Bu oğlanı tanıyor musun?" diye sordu subay. Simme'nin gözleri bana kaydı. Başını çevirmeden. Yüzü tamamen değişti. Orrec'e bakan Sosta'nın yüzü gibi, yüzü yumuşayıverdi. Dudakları titredi. "Evet efendim," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eee?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Mem'dir. Bir seyis."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kimin seyisi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yaratıcı ile Aslan Kadına ait. Buraya onlarla geldi. İblis Evi'nde yaşıyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çok iyi;" dedi subay.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Simme kıpırdamadan duruyordu. Bakışları, yalvaran bakışları bana döndü. Solgun görünüyordu, o kadar da sivilceli değildi. Yorgun görünüyordu, bütün hayatım boyunca Ansul halkının çoğunun olduğu gibi. Aç görünüyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Senin yaratıcı Caspro'dan Gand İoratth'a bir mesajın var," dedi subay bana.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Başımla onayladım. Belki de yaratıcı Caspro, Seferbeyi Galva'dan daha emniyetli bir parolaydı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bana söyle."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Söyleyemem. Mesaj Gand'a. Ya da Tirio Actamo'ya."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Obatth!" dedi subay. Bir an sonra küfrettiğini fark ettim. Yeniden beni süzdü. "Sen bir Aldsın," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben bir şey söylemedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Geçitten yaklaşmakta olan Ald kuvveti için orada neler söylüyorlar?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gelen bir kuvvet olduğunu söylüyorlar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne büyüklükte bir kuvvet?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Omuzlarımı silktim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Obatth!" dedi yine. Kısa boylu, sert yüzlü bir adamdı, genç değildi ve çok aç görünüyordu. "Dinle. Kışlaya gidemem. Şehirliler aramızda bir hat oluşturdular. Sen geçebileceksen, git. Benim için de bir mesaj götür. Gand'a doksan adamımızın ve bütün atların burada olduğunu söyle. Bir sürü hayvan yemi var ama yiyecek az. İkiniz de... Mesajı duydun mu küçük kardeş?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet efendim," dedi Simme. Göğsünü şişirdiğini duydum. Tekrar selam verdi, topukları üzerinde döndü ve iri adımlarla çıktı. Onu izledim, subay da beni izledi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Subay bizi hattan geçirdi, sonra ben de şehirlilerin oluşturduğu, onlara dönük hattan geçmemizi sağladım. Tanıdık bir yüz aradım. Marid orada yoktu ama kız kardeşi Remi vardı ve bizi bırakması için konuşup onu rahatça ikna edebildim. "Seferbeyi'nden Tirio Hanıma bir mesaj var" sözü yeterli oldu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir kere meydandaki kalabalık içine çıkınca kendi başımıza kalmıştık. Allahtan Simme'nin üzerinde, omzundaki mavi düğümden başka bir üniforma yoktu. Bir keresinde biri –saçımıza bakarak– "Şu çocuklar Ald mı?" dedi ama kalabalığın içine karışıverdik. Ahırların doğu ucunu dönüp Divan Meydanı'nın altındaki merdivenleri geçinceye kadar insanları ittirip kaktırdık, bir sürü küfür yedik; sonra kışla yakınlarında yeniden şehirlilerin oluşturduğu hatla karşılaştık. Yine tanıdık bir yüz buldum, Gudit'in eski arkadaşlarından biri olan Chamer'i; ama ne dedim de hattan geçebildik hatırlamıyorum. Chamer karşısında duran Ald muhafızla konuştu, epey bir tartışma olmuştu, bunu hatırlıyorum. Derken her iki hattan da geçtik, bir muhafız bizi kışlaya doğru giden geçit meydanından geçirdi; bir yandan ilerlerken bir yandan da Simme'nin babasına sesleniyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Babasının koşarak geldiğini gördüm. Simme durdu, dimdik durarak selam vermeye çalıştı ama babası ona sarıldı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Zafer iyi baba," dedi Simme. Ağlıyordu. "Elimden geldiğince ona idman yaptırdım."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Güzel," dedi babası, ona sıkı sıkı sarılmaya devam ederek. "Çok iyi yapmışsın."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kışladan başka adamlar ve subaylar da akın akın çıktı; dış binaların yanından yürüyüp geçerken hatırı sayılır miktarda refakatçimiz olmuştu. Ne zaman beni bir subay durduracak olsa Simme ile babası, benim yaratıcı Orrec Caspro'nun bulunduğu İblis Evi'nden bir mesajla geldiğimi söylüyorlardı. Nihayet son binaya girdik, askerler ile subaylar geride kaldı. Tek başıma ileri yollandığımda Simme'nin bana baktığını gördüm. Kapıda duran bir muhafızı geçerek, yüksek pencereleri Doğu Kanalı'nın kavisine bakan uzun bir odaya girdim. Tirio Actamo karşılamak üzere bana doğru ilerledi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Önce beni tanımamıştı, ismimi söylemek zorunda kaldım. Ellerimi tuttu, bana sarıldı; ben de neredeyse ağlayacaktım, sadece rahatlamış olduğum için. Ama vermem gereken mesajım vardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Beni Seferbeyi yolladı. Asudar'dan gelen ordu hakkında Gand'ın neler bildiğini öğrenmek istiyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İoratth ile kendin konuşsan daha iyi olur Memer," dedi Tirio. Yüzü hâlâ şiş ve soluktu; başı sargılıydı ama başındaki sargı ona yakışmıştı, minik bir şapka gibi; hiçbir şey onu çirkinleştiremiyordu. Çok tatlı, çok rahatlatıcı bir şeyler vardı onda; sadece konuştuğunda bile insanın içini açıyordu. O yüzden beni odanın diğer tarafında Gand İoratth'ın uzandığı yatağa götürdüğü zaman korkum azalmıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Arkasına konan bir sürü nakışlı yastıkla doğrulup oturması sağlanmıştı. Yatağın başucunda kırmızı bir kumaş asılıydı, insan yaklaştıkça kendisini bir çadıra giriyormuş gibi hissediyordu. Gand'ın bacakları ve ayakları örtülerin dışındaydı; soyulmuş ve siyah kabuk bağlamış yanıklarla doluydu, çok ıstırap verici görünüyordu. Bana zincirlenmiş bir atmaca gibi sertçe baktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kim bu? Ald mısın, Ansul musun oğul?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben Memer Galva'yım," dedim. "Seferbeyi Sulter Galva gönderdi beni."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hah!" dedi Gand. Bakışları daha bir delici oldu. "Seni görmüştüm."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Size hikâyelerini okuduğunda Orrec Caspro ile gelmiştim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sen Aldsın."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben size bir çocuk vermiş olsaydım, onun da bir Ald olduğunu düşünürdünüz muhtemelen," dedi Tirio kibarca, tam bir hanımefendi gibi. Söyleneni anlayınca Gand yüzünü buruşturdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Peki mademki yaratıcı yollamış seni, mesajın nedir?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Beni Seferbeyi yolladı," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğer Ansul'un bir lideri varsa İoratth, Seferbeyi Galva'dır bu," dedi Tirio. "Orrec Caspro onun evinde bir konuk. Belki onunla konuşmanız hepsinden iyi olacaktır."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gand homurdandı. "Seni niye yolladı?" diye sordu bana.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Askerlerin neden Asudar'dan geldiklerini, kaç kişi olduklarını bilip bilmediğinizi ve geldikleri zaman emirlerinizi değiştirip değiştirmeyeceğinizi sormam için yolladı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hepsi bu kadar mı?" dedi Gand. Tirio'ya baktı. "Tanrı adına bu ne soğukkanlı bir genç böyle! Sizin sülaleden olduğuna kuşku yok."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hayır, beyim. Memer Galvamant sülalesinin bir kızı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kızı mı!" dedi Gand. Delici bakışı yerini hiddetli bir bakışa bıraktıktan sonra gözlerini kırpıştırdı. "Gerçekten de öyle," dedi, neredeyse boyun eğerek. Huzursuzlukla kıpırdandı, acıyla irkildi, kısmen yanıp iyice kıvırcıklaşmış saçlarını ovuşturdu. "Siz de benim stratejilerim ve niyetlerimle ilgili bir listeyi ona verip Galva'ya yollamamı bekliyorsunuz öyle mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer," diye sordu Tirio, "şehir kışlaya saldıracak mı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğer Doğu Yolu'ndan bir ordunun yaklaştığını görürlerse sanırım saldırırlar," dedim. Bu sabah bu sözün ısrarla söylendiğini duymuştum – takviye kuvvet ulaşmadan bütün askerlerin kökünü kazıyın! Onlar geri almadan, biz şehri geri alalım!</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gelen bir ordu değil," dedi İoratth neredeyse hırçınlıkla. "Sadece Gandların Gandı'ndan bir ulak. Onu bir-iki hafta önce yollamıştım."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bence şehir halkının bunu bilmesinde fayda var," dedi Tirio, her zamanki nezaketiyle ve ekledi, "Acilen!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne yani, kuzularım isyan mı ediyor diyorsunuz?" Ses tonu iğneleyici, alaycıydı; belki de bu ince alayı kendisineydi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet, isyan ediyorlar," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aslan kesildiler öyle mi?" dedi aynı şekilde, bana bir kez daha bakarak. Bir dakika kadar düşündükten sonra, "Eğer iş bu kadar kötüyse keşke gelen bir ordu olsaydı... Öyle de olabilir gerçi. Ama emin değilim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bilseydik iyi olurdu efendim," dedi Tirio.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bilmemin hiçbir yolu yok ki! Buraya sıkıştık kaldık. Köprüye kuvvet yerleştirmiş olan ahmaklar, ordunun büyüklüğünü anlamak için birkaç atlı öncü yollamayı akıl edebilirler herhalde?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ettiklerine kuşku yok," dedim, incinerek. "Belki de askerler onları öldürmüştür."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"O halde öğreninceye kadar işi tahmine bırakacağız," dedi Gand. "Benim tahminim bunun bir ordu olmadığı, bence gelen on beş, yirmi muhafızın refakat ettiği bir ulak. Seferbeyi'ne bunu söyle. Elinden gelebiliyorsa kuzudan aslanlarını korkup kaçmaktan alıkoymasını söyle. Buraya gelmesini söyle. Bu meydana. Yaratıcı Caspro ile birlikte, eğer lütfederse. Ben de, beni oraya taşımalarını sağlayacağım, o zaman insanlarla konuşabiliriz. Onları sakinleştirebiliriz. Geçen gün Caspro'nun yaptığını duydum, Ura ve Hamneda'nın hikâyesiyle onları yatıştırdığını. Tanrı adına, gerçekten zeki bir adam!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gand'ın, halk önünde Orrec ve subaylarıyla ne kadar kibarca, hatta süslü sözlerle konuştuğunu hatırladım. Şimdi ise dobra dobra konuşuyordu, kabaydı, kuşkusuz acı içinde olduğu için veya belki de sadece kadınlarla konuşuyor olduğu için. Gergin bir kibarlıkla cevap vermeye çalıştım ama konuştukça ateşlendim. "Seferbeyi sizin emrinizde değil efendim. O, evindedir. Barışı korumak için yardımına ihtiyacınız varsa, siz ona gitmelisiniz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sulter Galva da en az sizin kadar sakatlanmış İoratth," dedi Tirio.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Öyle mi? Öyle mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İşkence yüzünden," dedim, "oğlunuzun tutsağı olduğu zamanlardan."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yaşlı adam benim saygısızlığıma sinirlenmişti ama bu söz üzerine bana baktı, uzun bir bakış, sonra başını çevirdi. Bir süre sonra, "Peki o halde, ben giderim oraya. Bir sedye, bir sandalye, işte herhangi bir şey getirsinler. Orada, adına ne diyorsunuz, Galvamant'ta açık bir toplantı istediğimizi söyleyin. Her şeyi tehlikeye atmanın bir anlamı yok... Zaten yeterince..." Cümlesini bitirmedi. Kendisini yastıklarına bıraktı, yüzü renksiz ve sertti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Şehirdeki heyecan ve kargaşayı göz önüne alacak olursak bir toplantı tertip etmek için bile bir sürü toplantı yapılması gerekecekti. Boruların uzaktan tatlı ve tiz bir sesle doğu tarafından, kanalın diğer yanından çaldığını duyduğumuzda İoratth birkaç subayıyla konuşuyor, onlara talimat veriyordu. Boruya hemen buradan, kışladan bir boruyla cevap verilmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Birkaç dakika geçmeden Ald güçlerinin göründüğü haberi geldi: Gand'ın umduğu gibi flamalarıyla dağlardan aşağı inen yirmi süvari. Divan Tepesi'ndeki ve Doğu Kanalı'na çıkan caddelerdeki kalabalığın kabaran gürültüsünü duyabiliyorduk. Fakat en azından bu süvari birliğini bir ordu izlemediği için kalabalığın gürültüsü daha fazla artmadı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kışladaki binanın güneydoğu penceresinden Nehir Kapısı'nı ve İsma Köprüsü'nü görebiliyorduk. Tirio ile birlikte askeri grubun gelişini, yarı yarıya yıkılmış surların dışında durmalarını ve köprüyü koruyan şehirlilerle konuşmalarını seyrettik. Bu biraz zaman aldı. Sonunda Aldlardan birinin yaya olarak kapıdan girmesine izin verildi. Otuz-kırk kadar şehirlinin refakatiyle köprüyü geçerek doğrudan Doğuyolu'nu takip edip kışlayı koruyan kordona geldiler. Elinde, okuduğum tarih kitaplarından elçilerin ibaresi olduğunu bildiğim beyaz tahtadan bir değnek taşıdığım gördüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ulağınız geldi beyim," dedi Tirio Gand'a.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Çok geçmeden artık bir grup askerin refakat ettiği mavi pelerinli subay elinde beyaz sopası, iri adımlarla içeri girdi, Gand'ı selamladı. "Gandların Gandı ve Güneşin Oğlu, Yüksek Rahip, Asudar Kralı Acray'dan Ansul Gandı İoratth'a bir mesaj," dedi, Aldların umuma hitap ederken kullandıkları akıcı ve ölçülü ses tonuyla.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yaşlı Gand dişlerini sıkarak yastıkları arasında biraz daha dikleşti, selam mealinde kamburunu çıkartarak bir hareket yaptı ve "Güneşin Oğlu'nun, en şerefli Efendimiz Acray'ın ulağı konağımıza hoş gelmiş. Gidebilirsiniz Polle," dedi refakatçi askerlerin kumandanına. Dönüp etrafına, Tirio'ya, bana ve orada oturan İalba'ya baktı ve "Dışarı," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İçimden Şetar gibi hırlamak geldi ama uysallıkla Tirio'yu izledim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gider gitmez adamın bize neler söylediğini anlatır," dedi Tirio bana. "Biraz vaktimiz olduğuna göre, aç mısın diye bir sorayım."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Şehirden yaptığım zorlu yolculuktan sonra hem acıkmış, hem de susamıştım. İkram edebileceklerini çıkarttı: Su, taş gibi kurumuş küçük bir parça esmer ekmek, birkaç tane kuru siyah incir. "Kuşatma istihkakı," dedi İalba gülümseyerek. Ben de fakirliğin bahşettiği dikkat ve ihtimamla yedim onları, tek bir kırıntısını bile ziyan etmeden.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ulağın ayrıldığını duyduk ve çok geçmeden İoratth bağırdı, "Gelin!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Biz köpek miyiz, diye düşündüm. Ama Tirio ve İalba ile gittim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İoratth yatakta oturuyordu, soluk, yaralı yüzü alev alevdi. "Tanrı adına, Tanrı adına Tirio, galiba başardık," dedi. "Tanrıya şükürler olsun! Dinle. Her ikinizin de Saray'a ya da İblis Evi'ne, yani bir ileri gelen, bu güruhtan sorumlu birinin olduğu yere gidip şunu söylemenizi istiyorum: Asudar'a bir ordu gelmedi. Şehirde barış sağlandığı sürece de hiçbir ordu gelmeyecek. Gandların Gandı'nın Ansul'daki tebaası haraçtan tamamen muaf olacak, onun yerine Medron'daki hâzineye Asudar'ın hamiliğinde bir devlet sıfatıyla bir vergi verilecek. Güneşin Oğlu beni bu devletin Elçi Hükümdarı olarak atamış. Şehrin yönetimi için gerekli talimatları vermek ve Asudar ile ticaret şartlarını görüşmek üzere bir süre sonra Ansul'un ileri gelenlerini buraya davet edeceğim. Hem şahsi muhafızım olarak, hem de şehri kendi itaatsiz unsurlarından ve Sundraman veya başka bir yerden gelecek istilalara karşı korumak için bir grup asker burada kalacak. Askerlerimizin büyük bölümü Medron'a dönecek – Ansul'un bizim emirlerimize itaat edeceği kesinleştikten sonra tabii. Şimdi bu lanet olasıca şehirde buna cevap verebilecek, bu konuda harekete geçebilecek yetenekte birileri var mı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Mesajı Seferbeyi'ne götürebilirim," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Götür. Beni şehirde bir arabayla sürüklemekten daha iyi olur. Götür ve kabul cevabıyla geri gel. Konuşabileceğim birkaç adamla gel. Niye bana çocuk, kız çocuğu yolluyorlar Tanrı aşkına!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çünkü burada kadınlar ve kızlar da vatandaş sayılıyor, köpek veya köle olarak görülmüyor," dedim. "Ayrıca yazabiliyor olsaydınız şu emirlerim dediğiniz şeyleri de Seferbeyi'ne kendiniz yazabilir, onun cevaplarını da kendiniz okuyabilirdiniz!" Hiddetle titriyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gand bana uzun, keskin bir bakış attı ve çıkabileceğimi bildiren bir el hareketi yaptı. "Tirio, sen de gidecek misin?" dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben de Memer'le gideceğim," dedi Tirio. "Sanırım en iyisi bu olacak."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gerçekten de en iyisi buydu. Benim bütün duyduğum, Gand'ın mesajından bütün anladığım Asudar'a vergi vermemiz gerektiği yolunda emirler olduğu, hür bir devlet değil, başka bir devletin hamiliğinde bir devlet olmayı kabul etmemiz gerektiği ve Aldlar bize ne söylerse onları yapmak zorunda olduğumuzdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Asudar'ın bize –bir bedel karşılığında da olsa– hürriyetimizi sunduğunu ve halkımın bunu açık bir biçimde, gerçekten bir zafer olarak gördüğünü anlamam için Galvamant'a döndüğümüzde Tirio'nun Seferbeyi'ne, Seferbeyi'nin insanlara söylediklerini ve insanların da bütün gün boyunca bu konuda anlattıklarını duymam gerekmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Belki de bu konuyu bu kadar açık bir biçimde görebilmelerinin sebebi bunun bir bedeli, halkımın pek iyi anladığı konulardan olan para ve ticaret anlaşmalarıyla ilgili bir bedeli olmasıydı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Belki de benim görmemi engelleyen kısmı kimsenin bu uğurda cesurca hayatını kaybetmemiş olmasıydı. Sul Dağı'nda savaşan kahramanlar yoktu. Meydanda atılan başka ateşli nutuklar olmamıştı. Sadece ikisi de sakat, orta yaşlı iki adam şehrin bir yanından bir yanına, dikkatli ve sakıngan mesajlar yollamış, bir anlaşmaya varılmıştı. Divan Binası'nda münakaşalar vardı. Pazar yerlerinde bol bol çene çalınıyor, tartışılıyor, şikâyetler ediliyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sonra çeşme Kehanet Evi'nin ön avlusunda akmaya devam ediyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ansul'un tapınakları, tanrıların ve ruhların minik evleri, her sokak köşesindeki ve köprüdeki dua yerleri yeniden inşa edilmiş, yeniden kurulmuş, yontular saklandıkları yerden çıkartılmış, temizlenmiş, yeniden yapılmış, çiçeklerle donatılmıştı. Lero Taşı sunulanlarla o kadar doluyordu ki bazen insan taşı göremiyordu bile. İene Bayramı'nda, yani gündönümünde, adamlar ve oğlanlar şehre getirdikleri meşe ve söğüt dallarından çelenkleri merasim alayıyla caddelerden geçirerek evlerin kapılarına astılar; kadınlar pazar yerlerinde, meydanlarda dans edip İene'nin şarkılarını söylediler. Daha yaşlı olan kadınlar, dansların figürlerini de, şarkıları da bilmeyen benim gibi kızlara öğrettiler.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bütün o yaz boyunca, insanlar Ansul'un geri kalan yerlerinden şehre aktılar. Genellikle, kuzey şehirlerinden geri çekilen ve dağlardan doğuya, Asudar'a yollanmadan önce burada toplanan Ald askerlerini izleyerek geliyorlardı. Diğer şehirlerdekiler başkentte neler olup bittiğini görmeye ve seçimlere katılmaya geliyordu; onları tüccarlar takip etti. Sonbaharın ilk günlerinde Tomer Seferbeyi, Ansul Seferbeyi'nde kalmaya geldi. İsta, iki hafta boyunca Tomer Seferbeyi'nin Galva hanesinin şerefine yakışır bir şekilde ağırlanmasını sağlama endişesiyle deli gibi koşturdu durdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Artık Divan düzenli olarak toplanıyordu ve Galvamant politik planların yapıldığı, kararların verildiği merkez olmaktan çıkmıştı. Sadece ticaretle ilgili, saman nakliyatı ve büyükbaş hayvan piyasası hakkında tartışılan, ya da Medron veya Dur'da kuru kayısı veya salamura zeytine kaç para alınabileceği hususunda konuşmalar yapılan Seferbeyi'nin eviydi. Yeni seçilmiş Divan'ın yaptığı ilk seçimler Ansul Seferbeyi içindi ve tam ittifakla Sulter Galva seçilmişti; bu görevle birlikte evin ziyaretçi ağırlama masrafları ve genel giderleri için bir ödenek tahsis edildi. Bunlar bol keseden ödenekler değildi, ama evi çekip çeviren bizler için muazzam bir zenginlikti; ayrıca Asudar'ın boyunduruk altındaki bir devleti olarak haraç vermek ile hamisine vergi ödemek arasındaki farkın cesaretlendirici bir işaretiydi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gand'ın mesajı konusunda kesinlikle yanılmıştım. Mesajını da onu da yanlış değerlendirmiştim. Hamiliği, yönlendirilmeyi, uzlaşmayı reddetmek istemiştim – siyaseti reddetmiştim. Her türlü zincirden kurtulmak, tiranı kovmak istemiştim. Aldlardan nefret etmek, onları sürüp çıkartmak, yok etmek istemiştim... yeminim, sekiz yaşındayken kendi kendime verdiğim söz, tanrıların hepsine ve annemin ruhuna ettiğim yemin.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sözümü tutmamıştım. Yeminimi bozmuştum, yani kırmıştım.</span></span> <span class="CharStyle26"><span style="font-family:Calibri,sans-serif;font-size:117%">Kırılanı kırılmış onarır.</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:center"><span class="CharStyle58"><span style="font-family:Calibri,sans-serif;font-size:117%">*</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yüce Gand'ın ulağı, benim İoratth'a mesajı götürdüğüm günden birkaç gün sonra Medron'a gitmek için ayrıldı. Refakatçi olarak yanlarında, Simme'nin babasının emrindeki yüzden fazla asker vardı; Simme de onların yanında gitmişti, eve dönüyordu. İalba ile Tirio'ya onlar hakkında bir şey duyup duymadıklarını sormuştum, onlar da bana bu bilgiyi vermişti. Hatlardan birlikte geçtikten sonra Simme'yi bir daha hiç görmedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ulağa Medron'a kadar refakat eden askerler aynı zamanda erzak arabasında bir de tutsak götürüyordu: İoratth'ın oğlu İddor. Aldlar için bir utanç ve şerefsizlik göstergesi olarak köle giysileri içinde, saçı sakalı birbirine karışmış, zincire vurulmuş olduğunu duyduk.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Tirio bize İoratth'ın, oğlunu kendisine ihanet ettikten sonra hiç görmediğini, kimsenin ona ne yapılacağını sormasına, isminin ağızlara alınmasına izin vermediğini anlattı. Öte yandan rahiplerin, hatta oğluyla birlikte yakalanmış olanların bile hapisten salınması için emir vermişti. Bu nezaketi istismar eden rahipler, İddor'la birlikte İoratth'ı, sadece ayaklanan serserilerden korumak için işkence odasına sakladıkları masalını uydurup İddor lehinde girişimlerde bulunmaya çalışmışlardı, İoratth onlara seslerini kesip huzurundan çekilmelerini söylemişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ateşten geçtiği, hem yanıp hem de kurtulduğu için askerler Gandlarının Yakan Tanrı'nın sevgili kulu olduğuna, en az rahipler kadar kutsal olduğuna inanıyorlardı. İçinde bulundukları olumsuz durumu fark eden rahiplerin çoğu ordunun ilk grubuyla birlikte Asudar'a dönmeyi tercih etmişti. Böylece İoratth'ın kendi kararlarını kendileri vermek zorunda kalan kumandanları utanç verici tutsaklarına, yani Gand'ın oğluna yapabilecekleri en iyi şeyin onu da yollamak ve kararı Yüce Gand'a bırakmak olduğunu düşünmüşlerdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu belirsiz ve rezilce sonuç beni hayal kırıklığına uğratmıştı. Ben, İddor'un hak ettiği gibi cezalandırılmış olduğunu bilmek istiyordum. Aldların hainlikten nefret ettiklerini ve bir oğulun babasına ihanet etmesi yüzünden sarsıldıklarını biliyordum. Sulter Galva'ya işkence ettiği gibi ona da işkence edilecek miydi? Şehrin güneyinde deniz kıyısındaki bataklık gelgit bölgelerine götürüp boğuluncaya kadar ıslak, tuzlu çamura ittire ittire soktukları Ansul'daki birçok kişi gibi diri diri gömülecek miydi?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ona işkence edilmesini, diri diri gömülmesini istiyor muydum?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ne istiyordum? Neden bu parlak yaz aylarında, hürriyetimizin ilk yazında bu kadar mutsuzdum? Neden hiçbir şeyin hallolmadığını, hiçbir şeyin kazanılmadığım hissediyordum?</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:center"><span class="CharStyle60"><span style="font-family:Calibri,sans-serif;font-size:117%">*</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec Liman Pazarı'nda konuşma yapıyordu. Altın rengi, rüzgârsız bir güz ikindisiydi. Sul, koyu mavi boğazın ötesinde bembeyaz duruyordu. Şehirdeki herkes yaratıcıyı dinlemeye gelmişti.</span></span> <span class="CharStyle26"><span style="font-family:Calibri,sans-serif;font-size:117%">Chamhan</span><span style="font-family:Calibri,sans-serif;font-style:normal;font-size:117%">'ın</span></span> <span class="CharStyle11"><span style="font-family:Calibri,sans-serif;font-size:117%">bir kısmını söyledi, daha fazlasını isteyerek onu bırakmadılar. Ben iyi duyamayacak kadar uzaktaydım ve huzursuzdum. Kalabalıktan ayrıldım. Batı Caddesi'nden tek başıma yürüdüm. Caddelerde kimseler yoktu. Herkes arkamda kalmıştı, birlikte, pazar yerinde yaratıcıyı dinliyorlardı. Eşik Taşı'na dokunarak evime girdim, dosdoğru geçip Seferbeyi'nin dairesinin yanından arkaya, karanlık koridora gittim. Duvarın önündeki havaya harfleri yazdım, kapı açıldı ve kitaplarla gölgelerin olduğu odaya girdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Aylardır buraya girmemiştim. Her zamanki gibiydi: Yüksekteki tavan pencerelerinden giren berrak, düzgün ışık, sakin hava, sabırlı, sağlam raflarda kitaplar ve çok dikkatli dinlersem, gölgeli uçtaki mağarada suyun hafif mırıltısı. Masada hiç kitap yoktu. Burada birilerinin olduğuna dair bir iz yoktu. Ama ben odanın bir sürü varlıkla dolu olduğunu biliyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec'in kitabını okumak niyetindeydim; ama rafların önünde durduğumda elim, geçen bahar, Gry ile Orrec gelmeden bir gece önce üzerinde çalıştığım kitaba, Aritçe yazılara,</span></span> <span class="CharStyle26"><span style="font-family:Calibri,sans-serif;font-size:117%">Mersiyeler</span></span><span class="CharStyle11"><span style="font-family:Calibri,sans-serif;font-size:117%">'e gitti. Bunlar binlerce yıl önce ölmüş olan insanların yasını tutmak, onları övmek için yazılmış kısa kısa şiirlerdir. Yazanların isimleri genellikle verilmez ve şiirde adı geçen insanlar hakkında da sadece şairin söylediklerini biliriz.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İçlerinden biri şöyleydi: "Eskiden eve çok iyi bakan, yerleri hep pırıl pırıl tutan Sullas, şimdi sessizlik evine bakıyor. Onun adımlarını dinliyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Başka bir tanesi, okumayı bıraktığım sırada anlamaya çalıştığım şiir bir at terbiyecisiyle ilgiliydi; ilk mısrası şöyleydi: "Her neredeyse, muhakkak etrafındadır, uzun yeleli gölgeler."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O kitap ve yüzlerce yıl boyunca kenarına birçok elin not düşmüş olduğu Aritçe sözlüğüyle masaya, eski yerime oturarak sonraki mısraların ne anlama geldiğini çıkartmaya çalıştım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Şiiri elimden gelen en iyi şekilde anlayıp ezberlediğimde tavan penceresinden gelmekte olan ışık azalmaya başlamıştı. Lero'nun günü yani ekinoks geçmiş, günler kısalıyordu. Kitabı kapattım, lamba yakmadan masada oturmaya devam ettim; öylece oturmuş haldeyken uzun bir süredir ilk kez içimde bir huzur, doğru yerde olduğuma dair bir şey hissetmeye başlamıştım. Bu hissin içimi tamamen kaplamasına, bana nüfuz etmesine, yerleşip kalmasına müsaade ettim. His yayılırken yavaş yavaş ve net bir biçimde düşünmeye başladım; pek öyle kelimelerle değil ama neyin önemli olduğunu ve ne yapılması gerektiğini bilerek; benim düşünme şeklim böyledir. Aylardır bu şekilde düşünemiyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O yüzden odadan ayrılmak için ayağa kalktığımda, yanıma bir kitap aldım, daha önce hiç yapmadığım bir şeydi bu.</span></span> <span class="CharStyle26"><span style="font-family:Calibri,sans-serif;font-size:117%">Rostan</span><span style="font-family:Calibri,sans-serif;font-style:normal;font-size:117%">'</span></span><span class="CharStyle11"><span style="font-family:Calibri,sans-serif;font-style:normal;font-size:117%">ı</span> <span style="font-family:Calibri,sans-serif;font-size:117%">aldım; küçük bir çocukken kitaplardan duvarlar ve ayı ini yaparken Parlak Kırmızı dediğim kitaptı bu. Kısa bir süre önce Orrec'in bu kitaptan yaratıcı Regali'nin kaybolmuş bir eseri olarak özlemle söz ettiğini duymuştum. Seferbeyi cevaben bir şey söylememişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec'e, gizli odadaki kitaplar hakkında hiçbir zaman bir şey söylememişti. Şu ana kadar bildiğim kadarıyla odadan sadece onun ve benim haberimiz vardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kehanetin kitaplar aracılığıyla konuştuğunu insanlar belli belirsiz biliyorlardı, artık sesini duymuşlardı gerçi; ama bu gizem hakkında daha fazla şey öğrenmek için soru sormamışlar, burunlarını sokmaya kalkışmamışlar, oluruna bırakmışlardı. Ne de olsa yıllardır kitaplar lanetlenmiş, yasaklanmıştı, hakkında bilgi sahibi olunması bile tehlikeliydi. Biz Ansullular ölülerimizin gölgeleri arasında rahat bir hayat sürmemize rağmen tekin olmayan şeylerden hoşlanmayız. Okur Sulter Galva'ya da bana olduğu gibi biraz korkuyla yaklaşırlar; insanlar ilişkilerinde Seferbeyi Sulter Galva'yı tercih ederler. Kehanet görevini yapmıştı, azat olmuştuk, artık işimize koyulabilirdik.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ama benim işim biraz farklıydı. Sonunda, ellerimde kapalı bir kitapla okuma masasının başına oturduğumda bunu görebilmiştim.</span></span></p>
  </div>
</body>
</html>
