<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <div style="margin-left:-0.005cm;margin-right:0.019cm">
    <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center;"><span class="CharStyle21"><span style="font-family:Calibri,sans-serif;font-size:150%">11</span></span></h3>

    <p class="Standard" style="margin-left:0.0cm;margin-right:0.0cm;text-indent:0cm;text-align:justify"><span class="CharStyle11"><span style="font-family:Calibri,sans-serif;font-size:117%">ERTESİ SABAH</span></span> <span class="CharStyle11"><span style="font-family:Calibri,sans-serif;font-size:117%">ev ibadetini erkenden yaptıktan sonra sadece ihtiyacımız olan yiyeceği almak için değil, aynı zamanda şehirde neler olup bittiğini görmek için de her iki pazara birden gittim. Her şeyin değişmiş olmasını, herkesin tıpkı benim gibi olacaklara hazır olmasını bekliyordum. Ama kimse bir şeye hazır görünmüyordu. Her şey her zamanki gibiydi: İnsanlar birbirlerine bile bakmadan, başlarını derde sokmadan sokaklarda aceleyle gidip geliyor; mavi pelerinleri içindeki Ald muhafızları pazar yeri köşesinde kasılarak yürüyor; seyyar satıcılar tezgâhlarında duruyor; çocuklar ve yaşlı kadınlar pazarlık ederek alışveriş yapıyor, ara yollardan evlerine süzülüp gidiyorlardı. Ne gerginlik, ne de heyecan vardı, kimse olağandışı bir şeyler söylemiyordu. Sadece bir kereliğine, Gümrük Caddesi Köprüsü'nü geçen birinin "Hürriyet"in ezgisinden birkaç notayı ıslıkla çaldığını duyduğumu zannettim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Akşamüzeri Orrec ile Chy Divan Binası'na doğru yola çıktıklarında yayandılar. Beni değil de Şetar'ı aldılar yanlarına. At olmadan seyis yamağını götürmenin bir âlemi yoktu ve tehlikeli bir durum olabileceği için de endişeliydiler. Ben rahatlamıştım. Simme'yle karşılaşmak istemiyordum, çünkü ne zaman aklıma gelse utançtan içim sıkılıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ama onlar ayrılır ayrılmaz evde kalamayacağımı fark ettim. Oturup beklemeye tahammül edemeyecektim. Divan Tepesi'ne daha yakın olmalıydım. Onlara yakın olmalıydım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kız kıyafetlerimi giydim ve saçlarımı bir çocuğun veya bir adamınki gibi salmak yerine bir düğüm halinde topuz yaptım; böylece seyis yamağı Mem ya da adsız sansız bir oğlan çocuğu değil, genç kız Memer olmuştum. Kendim olmaya ihtiyacım olduğu için kendi kıyafetlerimi giymiştim. Belki de onlarla birlikte olduğumu hissetmek için kendimi biraz tehlikeye atmam gerekiyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ana Kanal'ın üzerindeki Kuyumcular Köprüsü'ne varıncaya kadar Galva Caddesi'nden kadınların hep yaptıkları gibi başımı bile kaldırmadan hızla geçtim. Ansul altınının büyük bir kısmı Asudar'ı zengin etmek için gitmişti; köprü üzerindeki dükkânların çoğu çoktan kapanmıştı ama bazıları hâlâ ucuz ıvır zıvır, ibadet mumları falan satıyordu. Caddeden ayrılıp dükkânlardan birine girerek arkadaşlarıma da göz kulak olabilirdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Pazar yerlerinde bir şeyler cereyan etmediği; burada, Divan Tepesi'ne en yakın olan köprüde herhangi bir hareket olmadığı; nöbet tutan iki yayan Ald askeri köprü basamaklarında zar attıkları halde bir şeyler olduğu veya olacağına dair içimde büyüyen histen kurtulamıyordum – sanki tepemizdeki büyük bir şey eğildikçe eğiliyordu da kırılmak üzereydi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir dükkân girişinin gölgesinde durdum. Dükkân sahibi olan yaşlı adamla biraz konuşarak bir arkadaşımla buluşmak için bekleyeceğimi söyledim; bilmiş bir edayla ve hiç tasvip etmeyerek başını salladı ama kalmama izin verdi. Sonra da tahta boncuklar, cam halhallar ve tütsü çubuklarının bulunduğu tepsilerin arkasında uyuklamaya koyuldu. Dışarıdan pek fazla insan geçmiyordu. Kapı pervazında minik bir tanrı nişi vardı, ben de zaman zaman buna dokunup bir dua mırıldanıyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Rüyadaymışım gibi, bir aslanın kuyruğunu sallayarak önümden geçtiğini gördüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Dükkândan çıkarak beni gördüklerine pek de şaşırmayan arkadaşlarıma katıldım. "Saçını böyle daha çok beğeniyorum," dedi Gry. Chy kıyafetindeydi ama artık bu rolü oynamıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Neler olduğunu anlatın!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eve vardığımızda."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hayır, ne olur şimdi!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Peki," dedi Orrec. Köprünün kuzey ucundaki basamaklara varmıştık. Köprünün altında, etrafı korkuluklu, mermer döşeli bir çıkıntının kanal üzerine uzandığı yere döndük; bu çıkıntıdan da dar bir merdivenle kayıklar ve balıkçılar için yapılmış bir iskeleye iniliyordu. Bu basamaklardan, tam köprünün altına, caddeden görünmeyen kanal kıyısına indik. İlk yaptığımız şey, kanallarımızı oluşturan nehir olan Sundis'e bir takdis sözü söyleyerek eğilip suya dokunmak olmuştu. Sonra hepimiz yarı saydam, kahverengimsi yeşil suyun akışını seyrederek oraya çömeldik. Sanki aciliyet hissini de beraberinde akıtıp götürüyordu su. Ama çok geçmeden ben, "Eee?" dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Doğrusunu istersen," dedi Gry, "Gand, Orrec'in dün pazar yerinde anlattığı hikâyeyi dinlemek istedi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Adira ile Marra'yı mı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İkisi birden başlarıyla tasdik etti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Beğendi mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet," dedi Orrec. "Bizim öyle savaşçılarımız olduğunu bilmediğini söyledi. Ama özellikle de Sul'un Yaşlı Beyi'ni çok sevdi. 'Bir kılıç cesareti vardır, bir de söz cesareti, söz cesareti daha nadirdir,' dedi. Biliyor musun, onunla Sulter Galva'yı bir araya getirmenin bir yolunu bulabilmeyi isterdim. Tam birbirlerini anlayabilecek adamlar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Birkaç gün önce olsaydı benim çok gücüme giderdi bu. Şimdi doğru geliyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Peki hiç olağanüstü bir şey olmadı mı? Senden 'Hürriyet'i okumanı istemedi, değil mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec güldü. "Hayır. İstemedi. Ama ufak bir karışıklık oldu."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Rahipler yine çadırda dualar okumaya başladılar, tam Orrec hikâyeyi anlatmaya başladığında yani," dedi Gry. "Yüksek sesle. Davullar. Bir sürü zil. İoratth bir fırtına bulutu gibi karardı. Orrec'ten durmasını rica etti ve subaylardan birini çadırın içine yolladı. Başrahip hemen dışarı çıktı, her yanı aynalarla dolu, kırmızılara bürünmüş bir halde, pek göz kamaştırıcı görünüyordu ama ölümün ta kendisi kadar asık yüzlüydü. Orada durup Yakan Tanrı'ya yapılan kutsal ibadetin rezil dinsizliklerle bölünemeyeceğini söyledi. İoratth kurban merasiminin günbatımında olacağını söyledi. Rahip merasimin başladığını söyledi. İoratth daha güneşin batmasına iki saat olduğunu söyledi. Rahip merasimin başladığını ve devam edeceğini söyledi. Bunun üzerine İoratth, 'Hürmetsiz bir rahip, kralın terliğindeki akrebe benzer!' dedi. Sonra köleleri yollayarak Doğu Kanalı'nın üzerindeki kemerlerin yanına, gölge versin diye direkler üzerine halılar gerdirdi ve hepimiz toplanıp oraya gittik, Orrec de devam etti."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ama İoratth dövüşün bu faslını kaybetti," dedi Orrec. "Rahipler merasime devam ettiler. Sonunda İoratth, bütün merasimi kaçırmamış olmak için acele edip büyük çadıra gitmek zorunda kaldı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İnsanın tepesini attırmakta rahiplerin üzerine yoktur," dedi Gry. "Bendraman'da bir sürü rahip var. Herkese akıl öğretip duruyorlar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eh," dedi Orrec, "saygı görüyorlar, ayrıca önemli ayinleri yönetiyorlar, o yüzden de töreye ve siyasete bulaşıyorlar... İoratth'ın bu güruha karşı Yüce Gand'ın desteğine ihtiyacı var."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sanırım seni bir dayanak olarak görüyor," dedi Gry. "Buradaki insanlarla bir çeşit bağ kurmayı başlatmak için bir yol. Acaba seni bu yüzden mi çağırtmıştı diye düşünüyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec kaygılı görünüyordu ve oturup bu konuyu düşünmeye başladı. Üzerimizdeki köprüden dörtnala bir atlı geçti, nalları taşlar üzerinde gümbür gümbür takırdıyordu. Kanalın tam orta yerindeki suyun ayna gibi yüzeyi şöyle bir kırışıp duruldu. Bütün gün esmiş olan deniz rüzgârı durmuştu; bu da akşamın kara rüzgârının ilk nefesiydi. Toprağın üzerine uzanmış olan Şetar doğrularak alçak tonda, yeknesak, melodili bir hırıltı çıkarttı. Bütün omurgası boyunca tüyleri biraz kabarmış, bu da ona daha tüylü bir görünüm vermişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">En alt mermer basamaktaki ve iskelenin temel kazıklarının etrafındaki su yeniden titreşti. Şehrin üzerindeki ormanlık tepelerde solmakta olan sarı-kızıl ışıkta bir duman var gibiydi. Burada suyun yanında her şey huzurluydu ama yine de sanki nefesler tutulmuş, herkes kıpırdamadan durmuş bekliyordu. Aslan gergin bir halde, kulak kesilerek ayağa kalktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yine köprüden bir at dörtnala geçti – bir attan fazla, bir sürü nal takırtısı, ayrıca köprüde koşuşan insanların sesi, bağırtılar, hem yukarıda, hem uzakta. Artık hepimiz ayağa kalkmış mermer parmaklıklara ve köprüdeki evlerin arkalarına bakıyorduk. "Neler oluyor?" dedi Orrec.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ne dediğimi bilmeden yüksek sesle, "Başlıyor, başlıyor," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bağırış çağırış artık tam üzerimizdeydi, atlar kişnedi, koşuşan ayak sesleri vardı, biraz daha bağırtı, itişip kakışmalar. Orrec merdivenlere doğru hamle etti, ama mermer parmaklıkların orada insanları, birbirleriyle dövüşen veya cebelleşen, bağırarak emirler veren, telaşla feryat eden bir kalabalık görünce durdu. Parmaklıkların üzerinden hızla gelen bir şeyden korumak için başını eğdi. Bu şey tok bir sesle merdivenlerin yanındaki çamura düştü. Merdivenlerin başında kafalar belirdi, adamlar aşağıya bakıyor, elleri kollarıyla işaret ediyor, bağırıyorlardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec merdivenlerden aşağıya sıçradı. "Köprünün altına!" dedi. Dördümüz birden köprü üzerindekilerin bizi göremeyeceği, köprünün kıyıyla birleştiği son alçak kemerin altına koştuk.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Düşen şeyi gördüm. O kadar kocaman değildi. Bir adamdı altı üstü. Merdivenlerin dibinde bir torba kirli çamaşır gibi yatıyordu. Başını göremiyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Merdivenlerden kimse inmedi. Köprünün üzerindeki telaş aniden kesildi, ama uzaklarda bir yerlerden, Divan Binası'nın oralarda bir yerlerden muazzam, derin bir uğultu geliyordu. Gry düşen adamın yanına gidip diz çöktü; birkaç kez, başını kaldırıp yukarıya, köprü parmaklıklarına baktı. Çok geçmeden geri geldi. Elleri çamur ya da kanla kapkara olmuştu. "Boynu kırılmış," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir Ald mı?" diye fısıldadım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Başını hayır anlamında salladı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec, "Burada biraz daha mı kalalım yoksa Galvamant'a dönmeye mi çalışalım?" dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Caddeden olmaz," dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İkisi birden bana baktılar, ben de, "Bendin yanından," dedim. Neyi kastettiğimi bilmiyorlardı. "Burada kalmak istemiyorum," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Önden git," dedi Orrec.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Karanlığı beklesek mi?" diye sordu Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ağaçların altından gidersek bir sorun çıkmaz." Kıyıda koca söğütlerin kanalın üzerine eğildiği yeri işaret ettim. Deliler gibi eve dönmek istiyordum. Beyim için, Galvamant için endişeleniyordum. Orada olmam lazımdı. Sudan mümkün olduğu kadar uzakta, duvarın dibinden yola koyuldum, kısa bir süre sonra söğütlerin altına girmiştik. Birkaç kere arkamıza bakmak için durduk ama buradan köprüdeki evlerin sırtlarından ve kanalın diğer tarafındaki duvardan, ağaçların ve çatıların tepelerinden başka bir şey görünmüyordu. Sokaklardan kulağımıza herhangi bir ses de ulaşmıyordu. Hava ağırdı ve sanki burnuma duman kokusu geliyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bende geldik; kale duvarları gibi koca taş duvarlar tepelerden çıkıp gelen Sundis Nehri'ni burada tutuyor ve bölüyordu. Ansullu tüm çocuklar gibi ben de duvarlarına yerleştirilmiş dik basamaklara tırmanmış, aradaki boşluklardan atlamış, işçiler ve dip tarayıcıların kıyıları birbirine bağlamak için kullandığı zincirli dar kalaslar üzerinden koşarak Bendin üzerinde oynamıştım. O zamanlardaki oyunumuz, diğer çocuklar üzerinde deliler gibi zıplarken bir kişiyi dar kalas köprüden geçmesi için yüreklendirmekti. Şimdiki oyunumuz ise Şetar'ı buradan geçmesi için yüreklendirmekti. Üzerinden suyun kayıp geçtiği dayanıksız kalas dizilerine bir baktıktan sonra omuzlarını kaldırıp kuyruğunu indirerek yere çömelmiş, son derece açık bir dille,</span></span> <span class="CharStyle26"><span style="font-family:Calibri,sans-serif;font-size:117%">Hayır,</span></span> <span class="CharStyle11"><span style="font-family:Calibri,sans-serif;font-size:117%">demişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry hemen onun yanına oturarak, tam kulaklarının arkasına, başının üzerine elini koydu. Sanki Şetar'la bir tartışmaya girmişlerdi. Bu kadarını görmüştüm ama ben aceleyle köprüden geçmeye başlamıştım bile. İnsan bir kere başlayınca duramıyor, zaten geçmenin tek şartı durmadan gitmek. Köprüyü geçtikten sonra Gry ile Şetar'ın birlikte kalktıklarını, kanalı geçmeye başladıklarını görünceye kadar kendimi çaresiz ve aptal hissederek diğer kıyıda durdum: Gry kalastan kalasa seri bir şekilde basıyor, aslan da hiddetli başını sudan iyice çıkartmış bir halde, yanından yüzüyordu. Orrec Gry'ı izledi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kıyıya varır varmaz Şetar silkelendi ama kediler sularını köpekler gibi silkeleyip atamazlar. Kürkü ıslak olduğu için alacakaranlıkta kapkara görünüyordu, sanki çekmiş, incelmiş, küçülmüştü. Kudretli bir hırlamayla beyaz dişlerini gösterdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir köprü, bir de salla geçiş kaldı," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Önden git," dedi Orrec.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Köprünün karada olan ayağından Doğu Kanalı'na götürdüm onları; onu da diğer kanalı geçtiğimiz gibi geçtik; sonra Doğu Kanalı'nı nehirden ayıran kocaman üçgen şeklindeki yükseltinin dar ve dik merdivenlerinden tırmandık, yükseltiyi geçtik, sonra tekrar nehre indik. Artık hava iyice kararmaya başlamıştı. Nehri her zaman orada duran halatlı salla geçtik. Sal bizim tarafımızdaydı; sala binip halata asılarak karşı tarafa geçtik. Akıntı çok güçlüdür, salı çekebilmek için Orrec'le birlikte tüm kuvvetimizle halata asılmak zorunda kaldık. Şetar sala binmek istememişti, salın üstünde olmak da istemiyordu, bütün yol boyunca homurdandı durdu, arada bir de kısa kısa öksürür gibi kükreme sesleri çıkartıyordu. Ya soğuktan, ya korkudan, ya da öfkeden titriyordu. Gry zaman zaman onunla konuşuyordu ama genellikle elini hayvanın tam kulaklarının ardında, başının üzerinde tutuyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Halatlı sal iskelesi eski parkın ucundaydı. Gry kayışını çıkartınca Şetar ormanın karanlığında sıçrayarak gözden kayboldu. Gry ve Şetar ile hep yürüdüğümüz patikalara kadar ağaçların arasından aslanı izledik ve oradan da, kuzeydoğudan ilerleyerek Galvamant'a indik. Aslan önümüzden, gölgeler arasındaki bir gölge gibi koşuyordu. Ev tıpkı bir dağ gibi tüm cüssesi ile kapkara ve sessiz duruyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ölmüş, ölmüşler," diye düşündüm telaşla.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Avluda diğerlerinin önünden koştum, seslenerek eve girdim. Hiç cevap yoktu. Karanlıkta Seferbeyi'nin dairesini dolaştım ve gizli odaya döndüm. Elim o kadar titriyordu ki kapıyı açacak kelimeleri zar zor yazabildim. Odada tavandaki pencereden giren cılız ışıltıdan başka ışık yoktu. Kimseyi bulamadım. Konuşan kitaplardan, mağaradaki varlıktan başka kimse yoktu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kapıyı kapatarak karanlık koridorlardan ve galerilerden geçip evde insanların yaşadıkları bölüme gittim. Büyük avlunun ötesinde sıcak bir ışığın parıltısı vardı. Hepsi –Seferbeyi, Gudit, İsta, Sosta, Bomi– yemek yediğimiz kiler odasında toplanmıştı, Gry ile Orrec de gidip onlara katılmıştı. Kapıda aniden durdum. Seferbeyi bana doğru gelerek beni kucakladı. "Küçüğüm, küçüğüm," dedi. Ben de ona tüm gücümle sarıldım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Masanın etrafına oturduk; İsta masaya koyduğu ekmek ve eti yememiz için ısrar ediyordu ve aslında kurt gibi açtım. Birbirimize bildiklerimizi anlattık.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gudit, hepsi ahır görevlisi ve seyis olan eski arkadaşlarıyla oturup aheste aheste atlardan konuştukları Merkezi Kanal yakınlarındaki birahanedeymiş. "Aniden," dedi, "Divan Tepesi'nden büyük bir gürültü geldi. Sonra bir duman yükseldi, yoğun kara bir duman." Borular çalmış; hem atlı hem yaya Ald askerleri aceleyle geçmişler yanlarından, hepsi Divan Yolu'na doğru gidiyormuş. Gudit ile arkadaşları ellerinden geldiğince hızla Galva Caddesi'ne gitmişler ama orada hem Aldlardan hem de şehirlilerden oluşan büyük bir kalabalık Divan Binası Meydanı'nın girişine zaten toplanmış durumdaymış. "Çıldırmış gibi davranıyorlar, bağırıp çağırıyorlardı, Aldlar da kılıçlarını çekmişlerdi," dedi. "Ben kalabalıklardan hoşlanmam. Eve dönmeye karar verdim. Öylesi akla uygundu."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Galva Caddesi'nden gitmeye çalışmış ama caddede şehirlilerden bir güruh yolu kapatmış ve ileride de çatışma olduğu anlaşılıyormuş. Batı Caddesi'ne gitmek için Gelb Caddesi'nden dolanmak zorunda kalmış. Şehrin bizim tarafımızdaki bölümünde ortalık daha sakin gibiymiş, ama Divan Binası'na doğru giden insanlar görmüş; tam Galvamant'a geldiğinde de bir bölük Ald süvarisi dörtnala geçmiş yanından, kılıçlarını havada savurup haykırıyorlarmış: "Caddelerden çekilin! Evlerinize! Caddeleri temizleyin!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Biz de Galva Caddesi'nde, Kuyumcular Köprüsü'nde bir çatışma olduğunu, bir adamın da köprüden atılıp öldürüldüğünü doğruladık.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gudit eve geldikten kısa bir süre sonra Bomi'nin arkadaşlarından biri koşarak gelip "herkesin" Divan Binası'nın yandığını söylediğini bildirmiş. Ama aceleyle evine dönmekte olan bir komşu yananın Aldların Divan avlusundaki büyük çadırı olduğunu ve Aldların kralının da bir sürü kızılşapkayla birlikte içeride yandığını söylemiş.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bunun ötesinde başka bir haber yoktu çünkü kimse karanlıkta, üstelik her yan Ald askeri kaynarken sokağa çıkmaya cesaret edemiyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İsta çok korkmuştu. Galiba o gece, on yedi yıl önce şehir düştüğü zamanki korkuları geri dönmüş ve onu etkisi altına almıştı. Bize yemek koyup yememizi emretti, ama kendisi bir lokma bile almadı; elleri o kadar titriyordu ki kucağına koyup saklıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi, Orrec ile Gry'ın evin girişini koruyacağını söyleyerek onun ve kızların yatmasını buyurdu. "Aslanla birlikte koruyacaklar," dedi. "Endişelenmenize gerek yok. Kimse aslanı geçemez."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İsta uysallıkla başını salladı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gudit de her zamanki gibi atların yanına. Memer ile ben de eski odalarda nöbet tutacağız. Belki gecenin bir vaktinde bir dost haber getirir. İnşallah." O kadar kibar ve o kadar neşeli konuşmuştu ki İsta ile kızlar yüreklendiler, ya da en azından öyle göründüler. Birlikte mutfağı topladıktan sonra cesurca iyi geceler temennileriyle ayrıldılar. Gry ön merdivenlerin tepesinde, büyük kapının hemen iç tarafında yerini aldı. Bulundukları yerden o ve Şetar caddeden gelen veya ön avluya giren herkesi veya her şeyi görebilirlerdi. Orrec geri kalanlarla irtibatı sağlayacak, ara sıra Gudit'i ve Seferbeyi'ni yoklayacak, evin terk edilmiş olan güney tarafında devriye gezecekti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Çünkü hepimiz az çok aynı şeyden korkuyorduk: Galvamant'ın yeniden Aldların korku veya öç alma duygularının hedefi olması.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gece saatleri sakin geçti. Birkaç kez şehri daha iyi görmek için Müdür Dairesi'ne gittim. Olağandışı bir şeylerin emaresi bile yoktu. Tepenin yamacı Divan Binası'nı bizden saklıyordu; o taraftan yükselen bir duman veya ateşin parlaklığını görebilmek için bütün dikkatimle baktım ama hiçbir şey yoktu. Yine Seferbeyi'ne katılmak için uzun galeriye indim. Biraz konuştuktan sonra sessizce oturduk. Gece ılıktı, yazın ilk günlerinde yumuşak bir gece. Üst kattaki pencerelere gitmeye niyetlenmiştim ama bazı sesler beni uyandırdığında oturduğum yerde deliksiz bir uykuya dalmış olduğumu fark ettim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Dehşetle sıçradım. Odanın diğer ucunda bir adam vardı, avlu kapısında duruyordu. Bize doğru seslendi: "Burada kalabilir miyim, burada saklanabilir miyim?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tabii, tabii," dedi Seferbeyi. "Gir içeri. Yanında biri var mı? Gir içeri. Burada emniyette olursun. Seni takip eden oldu mu?" Nazik, yumuşak bir tonda konuşuyordu, sorularında bir acelecilik yoktu. Adamı odaya çekti. Avluda duran birini gördüm, yıldız ışığında kara bir suret; neredeyse bağırıp diğerlerini uyaracaktım – ama Orrec' ti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kaçak," diye fısıldadı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Onu takip eden var mıydı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Benim gördüğüm kadarıyla yok. Arkaya bir dolanacağım. Sen burayı gözetle Memer."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Çabucak kemerden geçip arkaya gitti. Ben kapıda durup bir yandan gözetlemeye, bir yandan da Seferbeyi ile kaçağı dinlemeye başladım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Öldü," diyordu adam, boğuk bir fısıltıyla. Konuşurken bir yandan da öksürmeye devam ediyordu. "Hepsi öldü."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Desac?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Öldü. Hepsi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Divan Binası'na mı saldırdılar?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çadıra," dedi adama başını sallayarak. "Yangın..." Korkunç bir öksürük nöbetine tutuldu. Seferbeyi masadaki sürahiden ona bir bardak su getirdi ve suyu içmesi için bir yere oturttu. Adam lambanın yakınlarına bir yere oturdu. Onu görebiliyordum, ama tanımıyordum, bu eve gelenlerden biri değildi. Otuz yaşlarında bir adamdı, saçları darmadağınık olmuştu, yüzü ve üzerindekiler toprak, kül ya da kan içindeydi. Sarayda hizmet eden kölelerin giydikleri çizgili kıyafetlerden giymiş olduğunu fark ettim. Sandalyeye büzüşmüş oturuyor, nefes almaya çalışıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çadırı ateşe verdiler," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Adam başıyla onayladı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gand içeride miydi? İoratth?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yine başıyla onayladı. "Öldü, hepsi öldü. Saman gibi yandı, şenlik ateşi gibiydi, yandı..."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ama Desac çadırda değildi, öyle değil mi? Yo, biraz daha su iç, sonra anlat bana. Sana nasıl hitap edeyim?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Cader Antro," dedi adam.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gelbmant'tan," dedi Seferbeyi. "Babanı bilirdim, demirci Antro. Seferbeyi olduğum zamanlarda Gelbler bana at ödünç verirdi. Baban atların nalları konusunda çok titizdi. Hâlâ hayatta mı Cader?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Geçen sene öldü," dedi adam. Suyu içti; harap ve afallamış bir halde önüne bakarak oturdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yangını biz başlatıp dışarı çıktık," dedi, "ama onlar oradaydı, etrafımızı sardılar, bizi geriye, yangının içine sürdüler. Herkes bağırıyor, birbirini itiyordu. Ben çıktım. Emekleyerek çıktım." Büyük bir hayretle üstüne başına bakındı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yandın mı? Yaralı mısın?" Seferbeyi daha yakından bakmak için adama yaklaştı ve kolunun dirsekle bilek arasındaki kısmına dokundu. "Burası yanmış, ya da kesilmiş. Dur bir bakalım. Ama önce Galvamant'a nasıl geldiğini anlat? Yalnız miydin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Emekleyerek çıktım," diye tekrarladı Cader. O anda, bizimle birlikte bu sakin odada değil, yangının içindeydi. "Emekledim... Doğu Kanalı'nın üzerine çıktım, aşağıya atladım. Onlar geride dövüşüyorlardı, bütün meydanda, insanları öldürüyorlardı. Ben... aşağı gittim... Ta denize kadar. Bütün caddelerde muhafızlar at sürüyordu. Evlerin arkalarına saklandım. Nereye gidebileceğimi bilemiyordum. Buraya gelebileceklerini düşündüm. Kehanet Evi'ne. Nereye gidebileceğimi bilemiyordum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Doğru yapmışsın," dedi Seferbeyi aynı sakinleştirici, rahatlatıcı konuşma tarzıyla. "Buraya biraz daha ışık getirip koluna bir bakayım. Memer? Sen bana biraz daha su ve bez getirir misin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Nöbet yerimden ayrılmak istemiyordum ama adamın yalnız geldiği ve izlenmemiş olduğu belliydi. Bir leğen su, bez, ayrıca mutfakta muhtemel yanıklar ve kesikler için bulundurduğumuz merhemden getirdim; benim ellerim bu tarz işlerde Seferbeyi'ninkinden daha becerikli olduğu için Cader'in kolundaki yanığı temizleyip sardım. Tedavisi yapıldıktan ve Seferbeyi'nin Ennu Şöleni ve acil durumlar için sakladığı konyaktan küçük bir kadeh içtikten sonra Cader biraz toparlanmış görünüyordu. Bize teşekkür edip kesik kesik konuşarak ev için hayır duası etti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi ona birkaç soru daha sordu ama o başka bir şey anlatabilecek durumda değildi. Desac'ın –Ald kölesi olan ya da Cader gibi köle kılığındaki– adamlarından küçük bir grup çadırın içine sızmış, merasim devam ederken birkaç yerden birden ateşe vermişlerdi. Ama plan aksamıştı. "Gelmediler," deyip duruyordu Cader. Cader ve Desac'la birlikte suikastçıların bir kısmı çadırdan çıkarken yakalanmıştı; aynı anda meydanda Aldlara saldıracak olan diğerleri ya bastırılmışlar, ya da çadıra yaklaşmayı bile başaramamışlardı – Cader hangisi olduğunu bilmiyordu. Bu konuda konuşmaya çalışırken ağlamaya başladı; yine öksürüyordu. "Tamam, tamam, yeter," dedi Seferbeyi adama, "uyuman gerek." Adamı kendi odasına çıkarıp orada bıraktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Geri döndüğünde ona sordum: "Sizce hepsi öldü mü? Desac, Gand? Peki ya Gand'ın oğlu? O da orada, çadırın içindeydi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi başını salladı. "Bilmiyoruz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğer İoratth öldüyse ve İddor hayattaysa, yönetime o el koyar," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Buraya gelir."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Neden buraya?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Cader ile aynı nedenle. Çünkü burası Ansul'daki her şeyin kalbi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kapıda durmuş yıldızların ışığı altındaki avluya bakan Seferbeyi bir şey söylemedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Odaya gitmelisiniz," dedim. "Orada olmalısınız."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kehanete mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Emniyete."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hıı," dedi hafifçe gülerek, "emniyet... Belki giderim. Ama bekleyelim karanlık bir geçsin, bakalım gün ışığı neler getirecek."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ama yukarıdaki pencerelerden bakarken, güneybatımıza düşen harabe halindeki üniversite binalarının yakınlarında bir yerdeki yangını gördüğümde daha gün ışımamıştı. Parlayıp söndü, yeniden alevlendi. Kargaşa sesleri geliyordu; uzak caddelerdeki atların nal sesleri, çalan borular, zor durumda kalmışların uzaktan uzağa kulağıma ulaşan haykırışları, pek çok ses. Divan Meydanı'nda yaşanan felaket ne olursa olsun, şehir sinmemiş, yatışmamıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Karanlık dağılmaya, şehrin sırtındaki tepelerin üzerindeki gök ağarmaya başladığında Orrec geldi. Yanında, Seferbeyi'nin eski dostu, onun gibi bir âlim olan Cammantlı Sulsem Cam vardı. Galvamant'a bir sürü kurtarılmış kitap getirmiş olan Cam şimdi de haberler getirmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Elimizde söylentilerden başka bir şey yok," dedi. Altmış yaşlarında kibar, titiz, hem kendisinin hem de karşısındakinin itibarını göz önünde tutan bir adamdı –"Tepeden tırnağa bir Cam" derdi Seferbeyi. Şimdi de çok dikkatli konuşuyordu: "Ama birden fazla kaynaktan duyduk. Gand İoratth ölmüş. Oğlu İddor idareyi ele almış. Halkımızdan çok fazla ölen var. Güneyli Desac ile akrabam Armo büyük çadırdaki yangında öldüler. Şehir hâlâ Aldların elinde. Bütün gece boyunca orada burada ayaklanmalar, yangınlar ve sokak çatışmaları yaşandı. İnsanlar sokaklardan geçen askerleri evlerinin damlarından ve pencerelerinden taşa tutuyor. Ama Aldlara yapılan saldırılar bildiğimiz kadarıyla liderlikten yoksun. Saldırılar rasgele ve dağınık. Aldların ordusu var ama bizim yok."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Birinin bunu söylemiş olduğunu hatırladım, sanki günler önce, aylar önce söylenmişti; kim söylemişti?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İddor ordusuna istediği kadar güvensin," dedi Seferbeyi. "Bizim bir şehrimiz var, onun yok."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yüreklilikle söylenmiş bir söz. Ama Sulter, ben senin için korkuyorum. Senin ve ev halkın için."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bunu biliyorum dostum. Buraya, kendini tehlikeye atarak bu yüzden geldiğini biliyorum. Minnettarım. Hanemin ve hanenin tüm tanrıları ve ruhları yanında olsun: Artık eve dön, hava aydınlanmadan!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Birbirlerinin ellerini sıkıca tuttular ve Sulsem Cam geldiği gibi gitti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi derin bir uykuya dalmış olan kaçağa baktıktan sonra her sabah yaptığı gibi elini yüzünü yıkamak için arka avludaki havuzlu çeşmeye gitti; sonra yine her sabah yaptığı gibi günlük ibadet turuna başladı. İlk başta ben ibadet falan yapamayacağımı düşünmüştüm, ama sanki bu görev beni çekiyordu. Dışarı çıktım, İene'nin yapraklarından alıp tanrıçanın sunağına bıraktıktan sonra bütün tanrı nişlerini tozlardan arındırmak, gereken duaları okumak için dolaşmaya başladım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İsta kalkmış mutfakta koşuşturmaya başlamıştı. Gecenin yarısını uyanık geçiren kızların hâlâ uyuduğunu söyledi. Evin ön kısmına doğru giderken iç avludan sesler duydum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry avlunun öbür ucunda durmuş bir kadınla konuşuyordu. Günün ilk ışıkları açık avlunun üzerinden görünen damlara değmeye başlamıştı, havada son derece tatlı bir yaz serinliği vardı; iki kadın duvarın kenarındaki gölgede, çiçek açmış bir sarmaşığın altında durmuşlardı, biri beyazlar içinde, biri griler içinde, tıpkı resimlerdeki suretler gibi. Her şey yüklü, her şey keskin, her şey canlıydı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Avluyu geçip onlara doğru ilerledim. "İalba Actamo," dedi Gry bana doğru, kadına ise, "Memer Galva."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İalba otuzlarında, ufak tefek, ince, narin bir kadındı; hüzünlü gözleri vardı. Saray kölelerinin giydiği soluk renkli çizgili elbiseden giymişti. Birbirimizi ihtiyatla selamladık.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İalba bize saraydan haberler getirmiş," dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Beni Tirio Actamo yolladı," dedi kadın. "Gand İoratth hakkında malumat getirdim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ölmedi mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Başını salladı. "Ölmedi. Saldırı ve yangın sırasında yaralandı. Oğlu onu Saray'a taşıyarak askerlere can çekiştiğini söyledi. Sanırım ölümünü açıklayacak. Ama ölmedi! Rahipler onu Saray'ın zindanına kapattı. Hanımım da orada. Onu da Gand'ın yanına kapattılar. Eğer İddor Gand'ı öldürürse, hanımım da onunla birlikte ölür. Eğer subaylar Gand'ın hayatta olduğunu öğrenirlerse onu kurtarırlar. Ama orada konuşabileceğim kimse yok –bütün gece saklandım, buraya tepelerden dolanıp geldim– Hanımım Seferbeyi</span><span style="font-family:Calibri,sans-serif;font-size:117%;color:#000000">'</span><span style="font-family:Calibri,sans-serif;font-size:117%">ne gitmemi söyledi, Seferbeyi'ne Gand'ın ölmediği söylememi." Kadının sesi ölçülü, hafif ve pürüzsüzdü ama sarsıldığını fark ettim, konuşurken tüm bedeni titriyor, ürperiyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Üşüyorsun," dedim. "Bütün gece dışarıdaymışsın. Mutfağa gel."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kadıncağız uysalca benimle geldi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kim olduğunu İsta'ya söyleyince, İsta kadını şöyle bir süzüp "Sen Benem'in kızısın," dedi. "Annenin düğününe gitmiştim. Arkadaştık annenle. Tirio Hanım seni çok severdi, daha sen çocukken bile, bak bunu hatırlıyorum. Otur, otur, sana hemen sıcak bir şeyler hazırlayayım. Amanın, üstündekiler de sırılsıklam! Memer! Kızcağızı odana götürüp kuru bir şeyler bul!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben bunu yaparken Gry, İalba'nın haberini Seferbeyi ile Orrec'e iletmek için koştu; kısa bir süre sonra da İalba'yı güvenilir ellere bırakıp onlara katıldım. Yanıma sepetle ekmek ve peynir aldım çünkü acıkmıştım ve diğerlerinin de acıkmış olabileceklerini düşündüm. Oturup yemeklerimizi yerken konuştuk – İalba'nın getirdiği haber ne anlama geliyordu, ne yapabilirdik? "Neler olup bittiğini bilmemiz lazım!" dedi Seferbeyi sıkıntıyla. Orrec, "Ben gidip öğrenirim," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evden burnunu bile çıkartayım deme," dedi Gry hiddetle. "Herkes seni tanıyor! Ben giderim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Seni de tanırlar," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kimse beni tanımıyor," dedim. Ağzımdaki son ekmek ve peynir lokmasını da yutup ayağa kalktım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Şehirde herkes herkesi tanır," dedi Orrec, pek de yalan sayılmazdı. Ama Galvamant'ın alışverişini yapan melez oğlan ya da kız çocuğu olarak bilinmenin pek bir tehlikesi yoktu; ayrıca Ald askerleri için tamamen önemsiz biriydim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer, sen burada olmalısın," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Eğer bana kalmamı buyursaydı ona itaat ederdim ama bu bir emirden çok bir karşı çıkmaydı, ya da ben öyle anladım. "Dikkatli olurum ve bir saat içinde dönerim," dedim. Oğlan kılığına girmiştim zaten, saçlarımı salıp arkada bağlayarak, kuzey avlusundan yola çıktım. Gry peşimden gelerek bana sarıldı. "Dikkatli ol aslan," diye mırıldandı.</span></span></p>
  </div>
</body>
</html>
