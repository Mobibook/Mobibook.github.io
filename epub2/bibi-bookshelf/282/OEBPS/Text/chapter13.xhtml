<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <div style="margin-left:-0.005cm;margin-right:0.019cm">
    <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center;"><span class="CharStyle21"><span style="font-family:Calibri,sans-serif;font-size:150%">8</span></span></h3>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O GECE İSTA, içinde kuzu ya da oğlak kıyması, patates, yeşillik ve baharat bulunan hamurları kızartarak yapılan, uffu adını verdiğimiz özel bir yemek pişirdi. Kıtır kıtır, yağlı, çok lezzetli şeylerdi. İsta'nın Orrec ile Gry'a minnettar kalmasının nedeni sadece mutfağa et bulmaları (işin aslı Şetar'ın yemeğini paylaşıyorduk) değil, aynı zamanda bizim konuklarımız olmaları, varlıklarıyla eve kaybettiği şeref ve saygınlığı yeniden getirmiş ve ona yemek pişirecek yeni insanlar kazandırmış olmalarıydı. Onlar uffuyu överken İsta omuzlarını silkiyor, kaşlarını çatıp hamuru sert olduğu için beğenmediğinden şikâyet ediyordu. İnsan adam gibi yağ bulamıyor, diyordu, o eski güzel günlerdeki gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yemekten sonra Seferbeyi konuklarımızla beni arka galeriye götürdü ve yine oturup konuşmaya başladık. Üçümüz de Gand İoratth'ın "hurmanın altında" Orrec'e neler söylediğini çok merak ediyorduk. Orrec de olanları anlatmaya can atıyordu. Gerçekten de verecek haberleri vardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Neredeyse otuz yıldır Gandların Gandı olan Asudar'ın en yüksek rahibi ve kralı, Ald ordularının başkomutanı olan Dorid ölmüştü. Çöl şehri Medron'daki sarayında bir aydan fazla bir zaman önce ani bir hastalıktan ölmüştü. Yerine, Acray adında bir adam geçmişti; onun yeğeniydi, daha doğrusu böyle anılıyordu. Asudar kralları aynı zamanda da en yüksek rahip olduklarından ve rahipler hiç evlenmediğinden resmen bir oğulları olamazdı, sadece yeğenleri vardı. Diğer yeğenler, ya da tahta talip olanlar Acray'ın Dorid'in yerine geçmesine karşı çıkmış ve çıkan ayaklanmalarda ya da kuytu köşelerde öldürülmüşlerdi. Medron bir süre kargaşa yaşamıştı, ama Acray artık Asudar'da Gandların Gandı olarak yönetimi sıkıca eline almıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Belli ki bu da Gand İoratth'ın çok hoşuna gitmişti. Anlattıklarından Orrec yeni kral-rahibin, Dorid'in tersine rahipten çok kral olduğu anlamını çıkartmıştı. Acray'ı tahttan uzak tutmaya çalışan saraydaki hizipler Dorid gibi "Bin Hakikatli Adam" mezhebinin yandaşlarıydı – hani şu Kötü'ye karşı İyi'nin savaşını başlatanlar, Gecenin Ağzı'nı bulup yok etmek için dinsiz Ansul'un istilasını isteyenlerdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Anlaşıldığı kadarıyla Acray'in yandaşları Gecenin Ağzı'na pek kulak asmıyorlardı, özellikle de fethe giden ordunun hâlâ böyle bir yer bulamamasından sonra. Medron'a biraz kâr ve lüks eşyalar gelmesine neden olsa da Ansul'un istilasının, Ald ordusunun kaynaklarını kuruttuğunu ve aynı zamanda manevi olarak da akılda soru işareti bırakan bir girişim olduğunu düşünüyorlardı. Çünkü Aldlar kendi çöllerinde yaşayan, tek müstesna tanrıları tarafından müstesna bir surette sevilen, diğer insanlardan ayrı bir halktı. Her zaman inançsızların murdarlıklarından uzak yaşamışlardı. Dinsizler arasında yaşamaya devam etmek ruhlarını tehlikeye sokacaktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O halde Ansul'daki Aldlara ne olacaktı?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu meseleleri yüksek sesle Orrec'in yanında düşünen İoratth hatırı sayılır derecede açık konuşmuştu. O önündeki meseleye, hangisi Atth'ı daha çok hoşnut eder diye bakıyordu: Yeni Gandların Gandı askerlerini ellerine geçirebildikleri bütün ganimetle Asudar'a geri mi çağırmalıydı, yoksa Ansul'u sürekli olarak bir sömürge haline getirmek üzere buraya yerleşmeleri için insanlar mı yollamalıydı?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İşte böyle söyledi," dedi Orrec. "Belli ki yeni yönetici İoratth'a, bütün bu yılları burada, dinsizler arasında geçirmiş bir adam olarak fikrini sormuş. İoratth beni hiçbir çıkarı olmayan, tarafsız bir gözlemci addediyor. Ama niye beni öyle görüyor? Neden o melun kararsızlığını bana emanet ediyor? Ben de bir dinsizim!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çünkü sen bir yaratıcısın," dedi Seferbeyi. "O yüzden, Aldlar için hakikati söyleyen ve görensin."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Belki konuşabileceği başka kimsesi yoktur," dedi Gry. "Hakikati görüp görmediğini bilemem, ama iyi bir dinleyici olduğun kesin."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sessiz bir dinleyici," dedi Orrec, biraz buruk bir edayla. "Bütün bunlar karşısında ne söyleyebilirim?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İoratth'a ne söyleyebileceğini bilemem," dedi Seferbeyi. "Ama benim onun hakkında bildiğim bir-iki şeyi sana söylememin bir faydası olabilir. İlk başta, Ansullu bir kadını kendisine köle, bir kapatma olarak almıştı ama söylendiğine göre bu kadına büyük bir hürmet gösteriyormuş. Kadının adı Tirio Actamo. Büyük bir ailenin kızı. Onu istilanın öncesinden tanırım. Çok güzel, akıllı, hareketli bir kızdı. Artık onun hakkında bildiklerim sadece başkalarının bana ilettikleri hizmetkâr dedikodularına dayanıyor, ama bu dedikodulara göre İoratth onu karısı yerine koyuyormuş ve onun da İoratth üzerinde büyük bir nüfuzu varmış."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Onunla konuşabilmeyi isterdim!" dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben de," dedi Seferbeyi, sesi kederli ve sıkıntılıydı. Biraz duraksadıktan sonra devam etti. "İddor, Gand'ın Asudar'daki karısından olan oğlu. İddor'un, Tirio Actamo'dan nefret ettiği söyleniyor. Babasından da nefret ettiğini söylüyorlar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Onunla alay edip ona karşı geliyor," dedi Orrec, "ama aynı zamanda boyun eğiyor gibi de görünüyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi bir süre sustuktan sonra ayağa kalkarak tanrı nişine gitti ve önünde durdu. "Bu evin aziz ruhları," diye mırıldandı, "doğrulukla konuşmam için bana yardım edin." Başını eğerek nişin yıpranmış pervazına dokundu, biraz daha öyle durdu ve sonra yanımıza döndü. Ayakta konuştu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"O meşhur Gecenin Ağzı'nı bulmaları için askerleri buraya getiren İddor ile rahipler olmuştu. Mağaranın, lağımın, ya da Gecenin Ağzı her ne olabilecekse onun ağzını göstermeleri için ev halkına işkence yapmışlardı. Kimisi işkence sırasında öldü. Aldlar beni canlı tuttular. Benden," bir an durduktan sonra devam etti, "benden çok umutluydular, beni cadı olarak gördükleri için. Bir rahip, diyorlardı kendi tabirlerince, ama tanrı karşıtlarının bir rahibi. Fakat onlara bilmek istedikleri şeyi söyleyemedim. Ennu eliyle ağzımı kapattı, yalan söylememe izin vermedi. Sampa dilimi tuttu ve doğruyu söylememi engelledi. Galvamant'ın bütün ruhları etrafımda toplandı. Rahipler bunu biliyordu. Benden korkuyorlardı, hatta bu korkuları... Benden korkmuyorlardı da bana dolan kutsallıktan, etrafımda toplanan ruhlardan, evimin, şehrimin, topraklarımın tanrı ve ruhlarının inayetinden korkuyorlardı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir süre sonra rahipler bana bulaşmak istemedi, o yüzden sorgucu olarak bir tek, bizzat İddor kalmıştı. O da benden korkuyordu, galiba, ama aynı zamanda benim büyük bir büyücü olduğuma inandığı halde bana istediğini yapabiliyor olduğu için bu cesaretinden dolayı kendisiyle gurur duyuyordu. Ben onun zalimliğinin oyuncağı olarak onun gücünü ispatlıyordum. Onu dinledim. Konuşup durdu, benim içime dolmuş olan iblisin nasıl sonunda dışarı çıkıp ona Gecenin Ağzı'nın nerede olduğunu söyleyeceğini tekrar tekrar anlatıyordu. Şeytan çıkıp konuştuğunda ölmeme izin vereceklerdi. Bütün kötülükler ölecekti. Dünyayı doğruluk yönetecekti ve o, yani İddor, Krallar Kralı'nın tahtının yanında ihtişam içinde yanarak oturacaktı. Durmadan konuşuyordu. Ona yalan söylemeye çalıştım, ona doğruyu söylemeye çalıştım. Ama bana müsaade etmediler."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Konuşurken oturmamıştı; yine tanrı nişine gitti, ellerini pervaza koyarak bir süre sessizce orada durdu. Ennu ve ev tanrılarına şükranlarını fısıldadığını duydum. Sonra yeniden bize döndü.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bütün bu zaman zarfında, yani İddor'un beni tutsak olarak tuttuğu zaman boyunca, babasını hiç görmedim. İoratth zindan hücrelerinden uzak duruyor ve cadı avına hiç karışmıyordu. İddor babasının bir kâfir olduğunu, rahipleri ve kerametleri hor gördüğünü, Gandların Gandı'nın Gecenin Ağzı'nın bulunması yolundaki buyruklarına karşı geldiğini söyleyerek sürekli ondan bana dert yanar, ona sövüp sayardı. 'Ben tanrıma ve kralıma itaat ediyorum, o etmiyor,' derdi. Ama sonunda İoratth'ın emriyle mi değil mi bilmem, beni salıverdiler. Mağara arayışı, cadı avı azaldı ve sonunda bitti. Arada sırada İddor ile rahipleri insanları korkutuyorlar, yok edecek bir kitap veya işkence edecek bir âlim buluyorlar. Sanırım İoratth bunlara, Gandların Gandı'nı araştırmanın hâlâ devam ettiğine ikna etmek için izin veriyor. Oğlu kralın takımından olduğu, ama kendisi olmadığı için adımlarına dikkat etmesi gerekiyor.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ama artık, göründüğü kadarıyla İoratth kendi cinsinden bir krala sahip olmuş. İddor ile rahiplerin sahip oldukları güç aniden azalacak. Tehlikeli bir an olabilir bu."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yeniden yanımıza oturdu. Büyük bir ıstırapla konuştuğu halde artık sıkıntılı görünmüyordu, sadece yorulmuş ve ciddileşmişti; bizlere bakarken yüzüne bir tatlılık geldi, sanki yaptığı yolculuktan dönünce sevdikleriyle karşılaşmış biri gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tehlikeli, çünkü..." dedi Gry. Orrec onun bu yarım sualini tamamladı: "Çünkü kendi takımının güç kaybettiğini gören İddor gücü eline geçirmeye çalışabilir mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi başıyla onayladı. "Ald askerlerinin kimin tarafında olduklarını merak ediyorum," dedi. "Memleketleri Asudar'a dönmek istediklerine kuşku yok. Ama rahiplerine de saygı duyuyorlar. Eğer İddor babasına karşı gelirse ve rahipler İddor'un yanında yer alırsa askerler kime itaat eder?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Saray'da biraz kulaklarımızı kabartabiliriz," dedi Gry. Bana şöyle bir baktı, nedenini bilmiyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Başka bir tehlike, ya da umut, ya da işte her ikisi birden, bir unsur daha var," dedi Seferbeyi, "size söyleyeceğim ve bu konuda sessiz kalmanızı isteyeceğim bir şey. Ansul'u Aldlara karşı ayaklandırmayı uman bir grup insan var. Uzun zamandır isyan çıkarmak için planlar yapan bir grup. Ben bu oluşumu dostlar aracılığıyla biliyorum. Planların yapılmasında benim bir rolüm yok, tam olarak ne kadar güçlü olduğunu bile bilmiyorum. Ama varlar. Saray'da bir iktidar kavgası olduğunu gören böyle bir grup harekete geçebilir."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Artık, nihayet, Desac'ın ne hakkında konuşmaya geldiğini ve Seferbeyi'yle buluştuğu her seferinde benim neden uzaklaştırıldığımı anlamıştım. Neden isyan, Aldlara karşı ayaklanma, onlarla savaşma, onları sürüp atma konuşmalarını dinlememe izin verilmemişti? Desac korkacağımı mı düşünmüştü acaba? Yoksa bir çocuk gibi bu konuda boşboğazlık edeceğimi mi? Acaba saçlarım koyunlarınki gibi kıvırcık olduğu için kendi halkıma ihanet edeceğimi mi düşünmüştü?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry bu grup hakkında daha fazla bilgi sahibi olmak istedi ama Seferbeyi ya daha fazla bir şey anlatamıyor, ya da anlatmak istemiyordu. Orrec düşüncelere dalmış susuyordu, sonunda, "Burada, Ansul'da –şehirde yani– kaç Ald var? Bin, iki bin?" diye sordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İki binden fazla," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sayıca siz çok fazlasınız."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ama silahlı ve disiplinliler," dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğitimli askerler," dedi Orrec. "Bu onları avantajlı bir konuma sokuyor... Ama yine de. Bunca yıldır..."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Patladım, "Dövüştük! Her sokakta onlarla dövüştük, bir yıl boyunca onları dışarıda tuttuk... iki misli bir orduyu üzerimize yollayınca kadar... sonra onlar durmadan öldürmeye başladılar... İsta bana şehrin düştüğü günün ertesinde kanalları tıkayan cesetler yüzünden suların taştığını anlattı..."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer, halkının zorla bastırıldığını ve onların sizin denginiz olmadığını biliyorum," dedi Orrec. "Halkının cesaretini sorgulamıyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ama biz savaşçı değiliz," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Adira ile Marra!" diye karşı çıktım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bakışları bir an üzerimde kaldı. "Ben, kahramanlarımız olamaz demedim," dedi. "Fakat yüzlerce yıldır sorunlarımızı konuşarak, tartışarak, pazarlık ederek ve oy kullanarak hallediyoruz. Bizim kavgalarımız kılıçlarla değil, sözlerle yapılıyordu. Biz vahşilik alışkanlığını artık bırakmıştık... Ama Aldların ordularının sanki ucu bucağı yoktu. Daha neleri yok edeceklerdi? Cesaretimizi kaybettik. Sakatlanmış bir halktık."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kırık ellerini uzattı. Yüzü garipti – iğneleyiciydi; gözleri çok kara görünüyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Senin de söylemiş olduğun gibi Orrec, avantaj onlarda," dedi. "Tek bir kral, tek bir tanrı, tek bir inanç sahibi olduklarından tek, sabit bir fikirle hareket edebiliyorlar. Güçlüler. Yine de tek olan bölünebilir. Bizim gücümüz kalabalıkları kucaklıyor. Burası bizim kutsal toprağımız. Burada bu toprakların tanrıları ve ruhlarıyla yaşıyoruz; onların arasında, onlar da bizim aramızda. Onlarla birlikte dayanıyoruz. İncitildik, zayıflatıldık, esir edildik. Ama bizi yok etmenin tek yolu bilgimizi ortadan kaldırmaktır."</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:center"><span class="CharStyle11"><span style="font-family:Calibri,sans-serif;font-size:117%">*</span></span></p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bundan iki gün sonra, yeniden Divan Meydanı'na gittiğimizde Gry'ın, "Saray'da biraz kulaklarımızı kabartabiliriz," dediği zaman niye bana öyle baktığını anladım. Seyis çırağı Mem'in, Orrec'i dinlemeye gelip etrafta oyalanan Ald seyis yamakları ve askeri talebe takımıyla konuşmasını istiyordu. "Kulaklarını dört aç," dedi. "Medron'daki yeni Gand'ı sor. Gecenin Ağzı'nı sor. Geçen gün o çocuklardan biriyle uzun uzun konuşmuştun."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sivilceli olanla," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sana pek kanı kaynadı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kı</span></span><span class="CharStyle28"><span style="font-family:Calibri,sans-serif;font-size:117%">z</span></span> <span class="CharStyle11"><span style="font-family:Calibri,sans-serif;font-size:117%">kardeşimi onunla yatması için satıp satmayacağımı sormak istemiş," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry, yumuşak, alçak bir notayla, fiyuu diye ıslık çaldı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Katlan," dedi yavaşça.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi de bu sözü kullanırdı. Bu sözü kendime rehber edinmiş, buyruk saymıştım. İtaat edebilirdim. Katlanabilirdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu kez, Orrec'i dinlemek için büyük çadırdan çıkan Gand'ı İddor ile rahipler izlemedi. Orrec okuduğu şiiri yarıladığında çadırın içinden bir gürültü gelmeye başladı: Yüksek perdeden bir sürü dua sesleri ve çalan davullar – belli ki rahipler bir merasimdeydiler. Gand'ın etrafındaki saraylıların bazıları rahatsız olmuş görünüyordu, diğerleri omuzlarını silkip fısıldaştılar. İoratth son derece soğukkanlı bir halde oturuyordu. Orrec dörtlüğünü bitirip sustu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gand ona devam etmesini işaret etti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İbadet edenlere saygısızlık etmek istemem," dedi Orrec.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bu ibadet değil," dedi İoratth. "Bu saygısızlık. Lütfen Yaratıcı, devam ediniz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec başıyla selamlayarak başka bir Ald kahramanlık hikâyesi olan parçasına devam etti. Bittiğinde İoratth ona bir bardak su getirtip sohbete koyuldu; saraylıların birkaçı da onlara katıldı. Ben de bana verilen buyruğa uyarak, ahır duvarının gölgesindeki oğlan ve adamlardan oluşan gruba doğru süzüldüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Simme oradaydı. Doğrudan yanıma geldi. Benden daha iriydi, daha uzun boylu, güçlü bir oğlandı. Ağzının etrafındaki sivilcelerin arasında açık renk, kıvırcık kıllar vardı – Aldlar halkımdan daha kıllıydı ve birçoğunda sakal vardı. Yine de beni karşılayışını, yani neredeyse yaltaklanarak, onu sevmemi umut ederek karşılayışını görünce şöyle düşündüm: O küçük bir oğlan çocuğu!</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir ordu ile yolculuklar yapmış, asker eğitimi almıştı, oysa ben yaşadığım şehirden, evimden ve kitaplarımdan başka bir şey bilmiyordum ama ondan daha fazla şey bildiğimin ve çetin olduğumun farkındaydım. O da farkındaydı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu durum, ondan nefret etmemi zorlaştırdı. İnsanın kendisinden daha güçlü birilerinden nefret etmesinde bir fazilet vardır ama daha zayıf birinden nefret etmek alçakça, rahatsız edici bir şeydi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ne hakkında konuşacağını bilemiyordu ve ilk başta bana sanki hiç konuşamayacakmışız gibi geldi ama sonra aklıma, gerçekten çok merak ettiğim bir şeyi ona sorabileceğim geldi. "Geçen gün sözünü ettiğin şeyi nereden duymuştun," dedim, "hani o tapınaklar ve fahişelerle ilgili şeyleri?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Adamların bazılarından," dedi. "Siz dinsizlerin böyle tapınakları olduğunu; hani şu sefahat düşkünlerinin uydurduğu bu tanrıçanın, bu dişi şeytanın tapınaklarının rahibelerinin seviştiği yerler olduğunu söylediler. Dişi şeytan onların ruhlarına sahip oluyormuş. Her adamla yatıyorlarmış. Önlerine her kim çıkarsa. Bütün gece."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu düşünce onu epeyce heyecanlandırmıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bizim hiç rahibemiz yoktur," dedim açıkça. "Rahiplerimiz de yok. Biz kendi ibadetimizi kendimiz yaparız."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne bileyim, belki de bu tapınağa gidenler sadece kadınlardı ve dişi şeytan onların herkesle yatmasına neden oluyordu. Bütün gece."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İnsanlar bir tapınağın içine nasıl girebilir?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ansul'da tapınak kelimesi, genellikle sokaklardaki, binaların önündeki veya kavşaklardaki minik adak yerleri anlamına gelir – sunaklar, insanın dua edebileceği yerler. Zaten çoğu da, evlerin içlerindeki gibi tanrı nişleri şeklinde, küçük oyuklardır sadece. İnsan hayır duası etmek için tapınağın kenarına dokunur ya da sunduğu çiçekleri buralara koyar. Sokak tapınaklarının büyük bir kısmı mermerden inşa edilmiş, bir metre kadar yükseklikte, oymalı, süslü, çatısı yaldızlı, minicik, şahane yapılardı. Aldlar bunların hepsini yıkmışlardı. Bazı tapınaklar ağaçlara asılıydı, Aldlar bunların kuş yuvaları olduğunu düşünerek dokunmamışlardı. Aslında kuşlar tapınakları yuva tutarsa büyük bir neşe kaynağı olurdu bu, bir lütuf sayılırdı ve bir sürü eski ağaç tapınağı her yıl kırlangıçlara, serçelere, ardıç kuşlarına ev sahipliği yapardı. En uğurlusu baykuş sayılırdı. Baykuş Sağır Olan'ın kuşuydu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Aldlar için tapınağın normal boyutlarda bir bina olduğunu biliyordum. Umurumda değildi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Neyse, sorum aklını bütün gece süren sevişmelerden uzaklaştırdı. Kaşlarını çatarak, "Ne demek istiyorsun? Herkes tapınaklara girer," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne için?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Dua etmek için!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne demek yani dua etmek?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Atth'a ibadet etmek!" dedi Simme, bakakalarak.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Atth'a nasıl ibadet ediyorsunuz?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Merasime gidersin!" dedi, sesinde bir soru tınısı vardı, söz ettiği şeyi bilmiyor olmama inanamıyordu. "Sonra rahipler ilahi söylerler, davul çalarlar, dans ederler, Atth'ın sözlerini söylerler ya? Biliyorsundur! Sonra diz çökersin. Dört kez secde eder, rahiplerin sözlerini tekrarlarsın."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne için?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Şey, istediğin bir şey varsa onun için secdeye varır, Atth'a dua edersin."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bunun</span></span> <span class="CharStyle26"><span style="font-family:Calibri,sans-serif;font-size:117%">için</span></span> <span class="CharStyle11"><span style="font-family:Calibri,sans-serif;font-size:117%">dua mı edersin? İnsan nasıl bir şey</span></span> <span class="CharStyle26"><span style="font-family:Calibri,sans-serif;font-size:117%">için</span></span> <span class="CharStyle11"><span style="font-family:Calibri,sans-serif;font-size:117%">dua eder?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bana sanki geri zekâlıymışım gibi bakmaya başlamıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben de ona aynen öyle baktım. "Söylediklerin bir anlam ifade etmiyor," dedim. Aslında onun dua etme fikri merakımı uyandırmıştı, ama kendisini benden üstün hissetmesini de istemiyordum. "İnsan bir şeyler için</span></span> <span class="CharStyle26"><span style="font-family:Calibri,sans-serif;font-size:117%">dua etmez."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tabii ki eder! İnsan Atth'a yaşam için, sıhhat için ve... ve... ve... her şey için dua eder!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onu anladım. Korktuklarında herkes Ennu'ya seslenir. İstedikleri şeyler için herkes Talih'e dua eder; bu yüzden ona Sağır Olan denir. Ama ben küçümseyen bir edayla, "Ona yalvarmak denir, dua etmek değil. Biz bir şeyler için değil, kutsanmak için dua ederiz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Hem çok şaşırmış, hem de afallamıştı. Somurttu. "Siz kutsanamazsınız. Atth'a inanmıyorsunuz," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O zaman da ben şaşırdım. Bir insana kutsanamayacağını söylemek korkunç bir şeydi. Simme, böyle zalim bir şeyi düşünebilecek bir insana hiç benzemiyordu. Sonunda, çok daha büyük bir ihtiyatla, "'İnanmak' ile neyi kastediyorsun?" dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bana bakakaldı. "Şey, Atth'a inanmak demek... Atth'ın tanrı olduğuna inanmak demektir."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tabii ki öyle. Bütün tanrılar tanrıdır. Atth niye olmasın?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sizin tanrı dedikleriniz iblis."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir süre bunu düşündüm. "Ben iblis diye bir şeyin olduğuna inanıp inanmadığıma emin değilim ama tanrıları biliyorum. Neden sadece bir tanrıya 'inanıp' diğerlerinin hiçbirine inanmamak gerektiğini anlayamıyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çünkü eğer Atth'a inanmazsan lanetlenirsin ve öldüğün zaman bir iblise dönüşürsün!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kim demiş bunu?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Rahipler!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sen de</span></span> <span class="CharStyle26"><span style="font-family:Calibri,sans-serif;font-size:117%">buna</span></span> <span class="CharStyle11"><span style="font-family:Calibri,sans-serif;font-size:117%">inanıyor musun?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet! Rahipler böyle şeyleri bilirler!" Gittikçe mutsuzlaşıyor ve öfkeyle konuşuyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ansul hakkında fazla bir şey bildiklerini zannetmiyorum," dedim, onu kendime düşman etmenin, ondan bilgi sızdırmak için izlenebilecek en iyi yollardan biri olmadığının biraz geç farkına vararak. "Asudar hakkında her şeyi biliyor olabilirler. Ama burada işler farklıdır."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çünkü siz dinsizsiniz!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Doğru," dedim başımla da onaylayarak. "Biz dinsiziz. Yani bizim bir sürü tanrımız var. Ama hiç iblisimiz yok. Rahibimiz de... Tapınak fahişelerimiz de... Tabii on beş santimlik fahişe varsa başka'"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sustu, kaşlarını çatmıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ordunuzun burada çok kötü bir yer bulmak için geldiğini duydum," dedim bir süre sonra, biraz daha arkadaşça konuşmaya çalışarak. Kendimi hem lafı dolandırmış hissediyordum, hem de açık veriyormuşum gibi geliyordu. "Bütün iblislerin içinden çıkıyor olması icap eden yerdeki bir delik falan."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Galiba."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Neden?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bilmem," dedi. Suratı asılmıştı, soluk gözlerini bir noktaya dikmiş, somurtuyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Duvarın gölgesinde yere oturmuştuk. Taşların üzerindeki tozun üzerine kareler çizmeye başlamıştım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Birisi sizin Medron'daki kralınızın öldüğünü söyledi," dedim, elimden geldiğince rahat bir edayla. Bize ait eski bir söz olan kralı kullandım, onların gand kelimesini değil.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Belli belirsiz başıyla onayladı. Tartışmamız onu yıldırmıştı. Uzun bir süre sonra, "Mekke, yeni Yüce Gand'ın orduyu Asudar'a geri çağırabileceğini söyledi. Herhalde böyle bir şey hoşuna giderdi," dedi. Bana asık bir suratla baktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Omzumu silktim. "Ya senin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Omzunu silkti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onu konuşturmaya devam etmek istiyordum ama nasıl yapabileceğimi bilemiyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tam–tüm bu," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu kez ben ona sanki deliymiş gibi bakıyordum ki, tozlu taşlar üzerine çizmiş olduğum desene baktığını fark ettim. Uzanarak, yerdeki karelerden birine enlemesine bir çizgi çekti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Biz buna alık oyunu diyoruz," dedim ve başka bir kareye diklemesine bir çizgi çektim. Berabere kalıncaya kadar oynadık, her alık oyununda berabere kalınır, tabii eğer gerçek bir alık değilseniz. Sonra bana pusuyu bulmak denilen bir oyun gösterdi; her iki oyuncunun bir karesi gizli olarak işaretli, yani pususu olan, birer şekli oluyor, karşı oyuncunun pususunu tahmin etmeye çalışıyorsun, diğerinin pususunu ilk bulan kazanmış oluyor. Simme üç oyundan ikisini kazanınca pek bir neşelendi ve çenesi açıldı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İnşallah ordu Asudar'a geri döner," dedi. "Evlenmek istiyorum. Burada evlenemem."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gand İoratth evlenmiş," dedim ama sonra fazla ileri gitmiş olmaktan korktum; gerçi Simme sırıtarak, uçarı bir edayla kıkırdadı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"'Kraliçe' Tirio mu?" dedi. "Bir kere Mekke onun da tapınak fahişelerinden biri olduğunu ve Gand'a bir büyü yaptığını söylüyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Hem Simme, hem de şu tapınak fahişeleri burama kadar gelmişti. "Hiçbir zaman tapınak mapınak olmadı," dedim. "Bizim şölenlerimiz vardı. Bütün şehirde. Tören alayları ve danslar. Ama siz Aldlar gelip bunları durdurdunuz. Dans eden herkesi öldürdünüz. O aptal iblislerinizden o kadar korkuyordunuz ki." Ayağa kalktım, yerdeki kareleri ayağımla sildim ve ahıra doğru yürüdüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ahıra vardığımda ne yapacağımı bilemedim. Kendimden utanıyordum. Katlanamamıştım. Kaçmıştım. İçeri girdim ve hafifçe kişneyip beni tanıdığını belli eden Damgalı'ya baktım. Kendisine ikram edilen yulafı kibarca, tadına vararak yiyordu. Yaşlı seyis yakınlardaki bir testere tezgâhına tünemiş, bana büyük bir hayranlık gibi görünen bir ifadeyle atı seyrediyordu. Başıyla beni selamladı. Damgalı yulafı yavaşça yemeye devam ediyordu. Ben de bir direğe dayandım, mesafeli ve yaklaşılamaz bir havam varmış gibi yaptım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ahır avlusundan Simme sallana sallana geldi, azarlanmış bir it gibi yaltaklanarak, sırıtarak.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Merhaba Mem," dedi sanki iki dakika önce değil de günler önce ayrılmışız gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onu başımla selamladım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bana, yaşlı seyisin Damgalı'ya baktığı gibi bakıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Babamın atı orada," dedi. "Gel bir bak. Medron'daki kraliyet ahırlarından."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Beni avlunun diğer tarafındaki ahırlara götürüp açık renk yeleli, zarif, huysuz, parlak gözlü doru bir kısrağı, pazar yerinde bana koşan ata benzeyen bir kısrağı göstermesine sesimi çıkartmadım. Belki de o attı. Bulunduğu bölmenin kapısının üzerinden yan gözle beni süzüp başını salladı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Zafer adını verdiler ona," dedi Simme, kısrağın boynunu okşamaya çalışarak; hayvan başını savurup bulunduğu bölmede geri geri gitti. Bir daha deneyince ona dönüp uzun sarı dişlerini gösterdi. Simme elini hemen geri çekti. "Gerçek bir savaş atı," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sanki derin bir at bilgim ve deneyimim varmış da, hayvanı tartıyormuş gibi baktım, büyüklük taslayarak yine başımla şöyle onaylar gibi bir hareket yaptım ve avludan geriye doğru yürümeye başladım. Chy ile Şetar'ın tam avlu kapısından bana baktıklarını görünce derin bir nefes aldım. Aslanı gören veya kokusunu alan birkaç at bulundukları bölmelerde kişneyip çifte atıyorlardı. Ben aceleyle Chy'a doğru giderken Simme arkamdan, "Yarın görüşür müyüz Mem?" diye sesleniyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Galvamant'a dönerken, son derece aptalca ve verimsiz olduğunu düşündüğüm Simme'yi sorguya çekme gayretlerimi anlattım; ama onlar ve daha sonra da Seferbeyi dikkatle dinlediler beni. Dolaylı olarak Gecenin Ağzı hakkında konuştuğumda Simme'nin gözle görülür bir cehalet ve ilgisizlik sergilemesi, yeni Gandların Gandı'nın orduyu Asudar'a geri çağırabileceğini duymuş olduğunu söylemesi dikkatlerini çekmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İddor hakkında bir şey söyledi mi?" diye sordu Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Nasıl soracağımı bilemedim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Zeki bir çocuk mu?" diye sordu Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben, "Hayır. Aptal," dedim. Ama bunu söylemek beni utandırmıştı. Doğru olmasına rağmen.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gündüz çok sıcaktı, akşam da ılık geçti. Yemekten sonra galeride oturmak yerine, galeriye açılan küçük dış avluya çıktık. Avlunun iki yanı evin duvarlarıyla korunuyor, diğer iki yanı ise ince sütunlu kemerlerle sınırlanıyordu. Doğudaki tepe hemen evin arkasından yükseliyordu ve çiçek açmış çalıların kokusu havayı dolduruyordu. Hafifçe yeşile boyanmış akşam göğüne açılan kuzey tarafa dönük oturduk.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ev, tepeye yaslanacak şekilde inşa edilmiş, değil mi?" dedi Orrec, bakışlarını bu avlunun üzerinde bulunan Müdür Dairesi'nin kuzey odalarında ve kadim binanın birbiri ardına dizilmiş duvar ve damlarında gezdirerek.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet," dedi Seferbeyi, sesindeki tondan bir şey çıkartamadım ama ensemdeki tüyler diken diken oldu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Kısa bir süre sonra sözlerine devam etti, "Ansul Batı Sahili'nin en eski şehridir ve burası da Ansul'un en eski evi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aritlilerin bin yıl kadar önce çölden gelip bu insansız toprakları buldukları doğru mu?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bin yıldan daha önce ve çölden de uzaktan," dedi Seferbeyi. "Gündoğumu'ndan derler. Doğudan, çok uzaklardaki büyük bir imparatorluktan gelmiş insanlarmış. Topraklarını batıdan kuşatan çöllere öncüler yollamışlar ve sonunda bir grup yüzlerce kilometre devam eden çölün ötesindeki Batı Sahili'nin yeşil vadilerine bir yol bulmuşlar. Bu grubun başında Taramon varmış. Diğerleri onu izlemiş. Kitaplar çok eski, bölük pörçük, anlaşılması zor. Çoğu artık kayboldu. Fakat sanki, buraya gelen insanların Gündoğumu topraklarından kovulan insanlar olduğunu yazıyordu." Aritçe bir mısra okudu, sonra dilimizde: "'Sürgünün pınarını koruyan nehirsiz boş araziler...' Biz o sürgünlerin çocuklarıyız," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Peki o zamandan beri kimse doğudan çıkıp gelmedi mi yani?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne de doğuya dönen oldu."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aldlar hariç," dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet, onlar çöle döndüler, ya da orada kalmışlardı ama sadece çölün batı sınırında, pınarların ve nehirlerin olduğu yerde. Dediklerine göre Asudar'ın doğusundaki binlerce kilometre boyunca, Gandların Gandı güneş, tebaası da kum imiş."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hakkında hiçbir şey bilmediğimiz bir dünyanın en ucunda yaşıyoruz," dedi Orrec, solgun ve derin göğe bakarak.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bazı bilgeler Taramon ile diğerlerinin büyücü, tekinsiz güçlere sahip insanlar oldukları için sürüldüklerini düşünüyorlar. Gündoğumu'ndan gelen insanların, Dağlarda sizlerde olan marifetler gibi marifetleri olduğunu fakat geçen yüzyıllarda bu marifetlerin yok olup gittiğini düşünüyorlar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Siz ne düşünüyorsunuz?" diye sordu Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Şu anda burada olanların böyle marifetleri yok," dedi Seferbeyi dikkatli bir şekilde. "Fakat Ansul'a ait eski kayıtlarda körlerin gözlerini açabilen, sağırların duymasını sağlayan Actamo sülalesi kadınları tarafından iyileştirilmek için insanların buralara geldiğini söyleniyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Cordemantlar gibi!" dedi Orrec Gry'a, Gry ise, "Ters yönde... benim düşündüğüm gibi!" dedi. Tam bunu bize açıklayacaklardı ki Desac aniden, galeri kapısından oturmakta olduğumuz avluya çıktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi'nin bütün devamlı ziyaretçileri gibi kendi kendine içeri girip evin hiçbir zaman kilitli olmayan eski bölümlerinden geçmişti. İsta zaman zaman bunun tehlikelerinden yakınırdı ama Seferbeyi, "Galvamant'ın kapılarında kilit yoktur," derdi ve son sözü de o söylerdi. Böylece Desac, Şetar'ı yerinden sıçratarak gelivermişti. Yarı aslan, başını yere yapıştırıp kulaklarını hain bir pusucu edasıyla yatırmış, hiddetle ona bakıyordu. Desac kapı eşiğinde kalakaldı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry Şetar'ı azarlarcasına bir şeyler fısıldayınca hayvan bir yandan hiddetle bakmaya devam edip homurdanarak oturdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben bir sandalye bulmak için aceleyle koştururken, Seferbeyi, "Hoş geldin dostum, gel, bizimle otur," dedi. Bu arada Desac, benim Seferbeyi'nin yanındaki sandalyeme oturdu. Tam ona yakışan bir hareketti. Terbiyesiz veya kaba bir adam değildi ama onu ilgilendirmeyen insanları yoksayıyordu. Onun için ben, en fazla eşyanın kendisi kadar önemli bir eşya taşıyıcısıydım. Aldlar gibi at gözlüğüyle bakıyordu her şeye. Belki de askerlerin etraflarına at gözlüğüyle bakmaları gerekiyordun</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben taşıyabileceğim bir sandalye bulup da dışarı çıkarttığımda, o Orrec ile Gry'a takdim edilmişti ve belli ki Seferbeyi onlara direnişin liderinin bu adam olduğunu söylemiş ya da Desac bunu kendisi belirtmişti, çünkü bu konuda konuşuyorlardı. Onları dinlemek için oturdum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">O zaman Desac beni fark etti. Eşyaların kulakları olmaması icap eder. Her zamanki gibi benim uzaklaştırılmam için açık bir niyetle bakışlarını Seferbeyi'ne çevirdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer, ordunun Asudar'a geri çağrılabileceğine inananlar olduğunu anlatan bir asker oğlu tanıyor," dedi Seferbeyi Desac'a. "Ayrıca oğlan Tirio Actamo'ya, Kraliçe Tirio demiş, milletin alay ettiği şekilde. Bu sıfatı hiç duymuş muydun?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hayır," dedi Desac gergin bir edayla. Bana bir bakış daha attı. Kulaklarını yatırmış hiddetle bakan Şetar'a benziyordu (gerçi hayvan artık onu görmezden gelmeye karar vermiş, hararetle arka patilerinden birini yalıyordu). "Burada söylediklerimiz, bu avludan dışarı çıkmamalı," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Elbette," dedi Seferbeyi. Her zamanki kadar kibarca ve rahat bir edayla konuşuyordu, ama etkisi Gry'ın aslana fısıltısı gibi olmuştu. Desac bakışlarını benden ayırdı, boğazını temizledi, çenesini ovuşturdu ve Orrec'le konuştu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Seni buraya aziz Ennu yolladı Orrec Caspro," dedi, "ya da Sağır Olan seni bize çağırdı, tam ihtiyacımız olduğu anda."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bana ihtiyacınız mı var?" dedi Orrec.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İnsanları büyük bir yaratıcıdan başka kim silah başına çağırabilir?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec'in yüzü asıldı, duruşu gerginleşti. Bir anlık bir sessizlikten sonra, "Gücüm dahilinde olan her şeyi yaparım. Ama ben bir yabancıyım," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İstilacılara karşı tek bir halkız."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Saray'da, pazar yerinde bulunduğumdan daha çok bulundum. Gand'ın emrine amade olarak. İnsanlar neden bana güvensinler?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sana güveniyorlar. Senin gelişinin bir işaret olduğunu söylüyorlar, Ansul'un büyük günlerinin dönmek üzere olduğunun habercisi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben haberci değilim, şairim," dedi Orrec. Yüzü bir taş kadar sertleşmişti. "Çektiği zulme karşı ayaklanan bir şehir kendi sözcülerini kendi bulur."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Seni çağırdığımızda, bizim için sen sözcülük edeceksin," dedi Desac, onunkine denk bir katiyetle. "On yıldır burada, Ansul'da senin 'Hürriyet' şiirini ağzımıza türkü ettik, gizlenerek, kapılar ardında. O şarkı buraya nasıl geldi, kim getirdi? Sesten sese, ruhtan ruha, diyardan diyara. Sonunda onu yüksek sesle düşmanın yüzüne karşı söyleyebildiğimiz zaman sen sessiz kalabileceğini mi sanıyorsun?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec bir şey demedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben bir askerim," dedi Desac, "insanları kazanmak için savaştıran şeyin ne olduğunu biliyorum. Seninki gibi bir sesin neler yapabileceğini biliyorum. Buraya bu yüzden geldiğini biliyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gand beni çağırdığı için geldim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ansul'un tanrıları onun zihnini kışkırttığı için çağırdı. Bizim günümüz yaklaştığı için. Dengeler değişiyor!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Dostum," dedi Seferbeyi, "dengeler değişiyor olabilir ama terazi bizim elimizde mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Desac boş ellerini sert bir tebessümle uzattı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ald askerleri arasında herhangi bir huzursuzluk yok, yani kendi çıkarımıza kullanabileceğimiz herhangi bir huzursuzluk yok," dedi Seferbeyi. "Henüz Aldların siyasetlerinde herhangi bir değişiklik olup olmadığını bilmiyoruz. Ayrıca İoratth ile İddor arasında neler olup bittiğini de bilmiyoruz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İşte onu biliyoruz," dedi Desac. "İoratth, İddor'u askerler ve rahipler refakatinde Medron'a geri göndermeyi düşünüyor. Güya Gand Acray'dan nasihat almaları için, ama aslında İddor ile rahiplerini Ansul'dan çıkartmak istiyor. Tirio Actamo'nun hizmetçisi İalba, bu sabah bunu bizim irtibat halinde olduğumuz bir saray kölesine söylemiş. Güvenilir bir bilgi kaynağıdır."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yani harekete geçmeden önce İddor'un gitmesini bekleyeceksin, öyle mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Niye bekleyelim? Niye farenin kapandan kaçmasına izin verelim?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Saldırmayı mı planlıyorsunuz? Kışlaya?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir saldırı planlandı. Hiç beklemedikleri bir yere, beklemedikleri bir zamanda."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Biraz silahınız olduğunu biliyorum ama adamınız var mı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Silahımız var, adamlar da yeter. Halk bize katılır. Bire karşı yirmi kişiyiz Sulter! Her şeyin bozulduğu bütün bu zulüm, esaret, aşağılanma yılları, bütün bu yılların hiddeti, şehrin her yerinde samana düşen ateş gibi parlayacak. Bize gereken, bizim ne kadar çok, onların da ne kadar az olduğunu görebilmek! Bütün ihtiyacımız olan bir ses, bizi çağıracak bir ses!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onun tutkusu beni sarsmıştı ve o anda gözlerini çevirdiği Orrec'in de sarsılmış olduğunu görebiliyordum. Bir başkaldırı, bir isyan – o mavi pelerinli kibirli adamlara karşı gelmek, onları atlarından aşağıya sürüklemek, bize yaptıklarını onlara yapmak, bizi korkuttukları gibi onları korkutmak, onları şehrimizden, hayatlarımızdan sürüp, sürüp, sürüp çıkartmak – Ah! Bunu o kadar uzun zamandır istiyordum ki! Ben Desac'ı izlerdim. Şimdi onu gerçekten görüyordum: Bir lider, bir savaşçı. Onu eski zamanlardaki insanlar kahramanlarını nasıl takip ederlerse, öyle takip edecektim, ateşin ve suyun içinden geçerek, ölümün içinden.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Fakat Orrec yüzünü asmış, sessizce oturuyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">En az aslanı kadar tetikte olan Gry da sessizdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu gergin sessizlikte Seferbeyi, "Desac. Bu konuda soru sorarsam... eğer bana cevap verilirse... cevabı dinleyecek misin?" dedi.</span></span> <span class="CharStyle26"><span style="font-family:Calibri,sans-serif;font-size:117%">Sorarsam</span></span> <span class="CharStyle11"><span style="font-family:Calibri,sans-serif;font-size:117%">kelimesini garip bir vurguyla söylemişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Desac ona baktı, ilk başta belli ki anlamamıştı, sonra kaşlarını çattı. Bir soru sormaya hazırlanıyordu ki Seferbeyi'nin yüz ifadesi onu durdurdu. Desac'ın sert, hüzünlü, yıpranmış yüzü yavaşça değişti, samimileşti, kararsızlaştı. "Evet," dedi tereddütle, sonra daha güçlü olarak, "Evet!" dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"O halde soracağım," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bu gece mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Zaman o kadar mı azaldı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Evet."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Pekâlâ."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yarın sabah geleceğim," dedi Desac ayağa kalkarak, içindeki enerjiyle capcanlıydı. "Sulter, dostum, sana gönülden teşekkür ediyorum. Göreceğiz –sen göreceksin– ruhların bizim adımıza konuşacak." Orrec'e döndü: "Senin sesin de bizi çağıracak, bizimle olacaksın, biliyorum. Sonra yine burada buluşacağız, hür bir şehirdeki hür adamlar olarak! Lero ile Ansul'un tüm tanrılarının inayeti hem sizin, hem de Galvamant'ın şu anda bizi duyan tüm ruh ve gölgelerinin üzerine olsun!" Hızlı asker adımlarıyla coşku içinde dışarı çıktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec, Gry ve ben birbirimize baktık. Üçümüzün anlamadığı önemli bir şey söylenmişti, bazı sözler verilmişti. Seferbeyi kimseye bakmadan, yüzü sıkıntılı oturuyordu. Sonunda hepimize tek tek baktı. Bakışları bende durdu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Burada daha bir şehir yokken," dedi, "buraya bir ev inşa edilmeden önce, kehanet yeri buradaydı." Sonra Aritçe konuştu: '"Çölü aşıp geldiler, yorgun insanlar, sürgündekiler. Batı Denizi'nin üzerindeki tepeleri aşıp geldiler ve suyun öte yanındaki ak Sul'u gördüler. Tepe yamacında bir mağara vardı ve bu mağaradan bir pınar akıyordu. Mağaranın karanlığında havada yazılı yazıyı gördüler:</span></span> <span class="CharStyle26"><span style="font-family:Calibri,sans-serif;font-size:117%">Burada kalın.</span></span> <span class="CharStyle11"><span style="font-family:Calibri,sans-serif;font-size:117%">Böylece pınarın suyunu içtiler ve şehirlerini buraya kurdular."'</span></span></p>
  </div>
</body>
</html>
