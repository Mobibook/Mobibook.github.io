<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <div style="margin-left:-0.005cm;margin-right:0.019cm">
    <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center;"><span class="CharStyle21"><span style="font-family:Calibri,sans-serif;font-size:150%">4</span></span></h3>

    <p class="Standard" style="margin-left:0.0cm;margin-right:0.0cm;text-indent:0cm;text-align:justify"><span class="CharStyle11"><span style="font-family:Calibri,sans-serif;font-size:117%">SEFERBEYİ</span></span> <span class="CharStyle11"><span style="font-family:Calibri,sans-serif;font-size:117%">galeride Desac ile oturuyordu. Desac, Ansul'un değil Sundraman'ın yerlilerindendi; onların ordusunda askerlik yapmıştı. Bugüne kadar hiç kitap getirmemişti ve hiç kitaplardan konuşmazdı. Dimdik durur, sertçe konuşur, nadiren gülümserdi. Çok büyük ıstıraplar çekmiş olduğunu düşünüyordum. Seferbeyi'yle birbirlerine saygı gösterirler, dostça davranırlardı. Uzun sohbetleri hep özel olurdu. Oturdukları yere doğru yürürken ikisi birden bana sessizce ama dik dik baktı, tam da galerinin en sonundaki pencerenin altında, güneş vuran bir yerde oturuyorlardı. Evin arka kısmı, yani tamamen taştan ve dağa yaslanacak şekilde inşa edilmiş olan en eski kısmı serindir; ayrıca odaları ısıtabilecek kadar çok odunumuz yoktu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onları selamladım. Seferbeyi kaşlarını kaldırarak söyleyeceklerimi bekledi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kuzeyden, uzaklardan gelen yolcular var, atları için ahır arıyorlar. Adam bir meddah, kadın ise..." durdum, "bir aslanı var. Yarı aslan. Kadına atlarını burada tutup tutamayacaklarını size soracağımı söyledim." Konuşurken kendimi Manva Beyleri masallarından çıkma birine benzetmiştim, soylu bir ziyaretçiden, soylu bir ev sahibine ricacı olarak gelen biri gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Panayırcılar," dedi Desac. "Göçebeler."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Desac'ın sesindeki horgörü karşısında hiddetlenerek, "Hayır!" dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Benim kabalığım karşısında Seferbeyi'nin kaşları indi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kadın Dağlardan, Roddmantlı Barre'lardan Gry," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Peki bu Dağlar neredeymiş?" dedi Desac, bana bir çocukmuşum gibi hitap ederek.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kuzeyde, çok uzakta," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi, "Memer biraz daha açıklar mısın lütfen?" dedi. Bir şey izah etmemi veya Aritan'dan bir mısra daha tercüme etmemi istediği zaman hep böyle rica ederdi. Yaptığım şeyleri düzenli, anlamlı yapmamı isterdi. Ben de denedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kocası Liman Pazarı'nda hikâyeler anlatmaya gelmiş. Yani oradaydılar. Kadının aslanı bir Ald'ın atını ürküttü. Atı ben yakaladım. Kadın atı sakinleştirdi. Sonra eve dönerken ona rastladım, beni eve getirdi. Atlarına ahır arıyordu. Aslan arabada. Gudit atları suluyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Pazardan geliyor olduğumu söylediğim anda, içi beş kiloluk balık, peynir ve yeşilliklerle dolu pazar sepetinin hâlâ kolumda asılı olduğunu fark ettim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir sessizlik oldu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ona ahırları kullanabileceğini mi söyledin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Size soracağımı söyledim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bu hanımdan yanıma gelmesini rica eder misin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tabii," dedim ve hemen uzaklaştım.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sepeti serin kilere bırakıp –İsta ve diğerleri hâlâ işlikte dikiş dikiyordu– ahır avlusuna koştum. Gry ile Gudit köpekler hakkında konuşuyordu; daha doğrusu Gudit eski günlerde Galvamant'ta bulunan, atlarla birlikte koşturan, cümle kapılarını koruyan iri tazıları anlatıyordu. "Bugünlerde varsa yoksa kediler. Her yerde kediler var," dedi, yana tükürerek. "Artık köpeklere verecek etimiz yok. Akla uygun. Kendileri et olmuştu o yıllarda, muhasara yıllarında, o köpekler."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Belki de şu anda tazılarınız olmamasında bir hayır vardır," dedi kadın. "Bizim arabanın içindeki nedeniyle huzursuz olurlardı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Araya girip, "Seferbeyi eve buyurup buyuramayacağınızı soruyor. Kendisi gelirdi ama onun uzun mesafe yürümesi artık çok zor," dedim. Manva Beylerinin yabancıları evlerinde ağırladıkları gibi doğru dürüst, soylu, eli açık bir şekilde onu ağırlamayı o kadar arzu ediyordum ki.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memnuniyetle," dedi, "ama önce..."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Atları bana bırakın," dedi Gudit. "Her ikisini de boş bir bölmeye koyar, sonra şurdaki Bossti'den biraz saman almaya giderim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Arabanın içinde bir balya saman ile bir varil yulaf var," dedi Gry, göstermeye yeltenerek ama Gudit karşı çıktı – "A a a, kimse Seferbeyi'nin evine kendi yiyeceğiyle gelmez. Gel bakalım buraya yaşlı hanım."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"O Yıldız," dedi Gry, "bu da Damgalı." İsimleri söylenince her iki at da başlarını çevirip Gry'a baktı, kısrak burnundan bir soluk verdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ayrıca, arabada başka ne olduğunu bilseniz de iyi olur," dedi Gry; alçak sesle ve kibarca konuştuğu halde, Gudit'in bile dönüp onu dinlemesini sağlayan bir şey vardı sesinde.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir kedi," dedi. "Başka bir kedi daha. Ama büyük bir tane. Güvenilir bir hayvandır, ama yine de ürkütmemek gerek. Lütfen arabanın kapısını açmayın. Memer sence onu burada arabada mı bırakmalıyım, yoksa benimle eve mi gelsin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İnsanın şansı yaver gitmeye başladıysa, şansını biraz daha zorlamalı. Desac'ın "panayır" aslanını görüp korkudan taş kesilmesini istiyordum. "Arzu ederseniz onu da yanınıza alın..."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bir an durup yüzümü inceledi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Burada bıraksam daha iyi olur," dedi gülümseyerek. Ben de İsta ile Sosta'nın koridordan geçen bir aslan karşısında nasıl çığlığı basacağını düşününce haklı olduğunu anlamıştım zaten.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Avluların etrafından dolaşıp ön girişe giderken arkamdan geldi. Eşikte durarak, ziyaretçilerin ev tanrılarına okuduğu duayı okudu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Sizin tanrılarınız da bizimkilerle aynı mı?" diye sordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Dağlarda tanrılar pek bilinmez. Fakat bir seyyah olarak ben de tanrıların veya ruhların insanlardan esirgemediği ihsana saygı göstermeyi öğrendim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bunu sevdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aldlar tanrılarımıza tükürüyor," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Denizciler rüzgâra karşı tükürmenin pek akıllıca olmadığını söylerler," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Eski üniversite odalarına, galerilere ve iç avlulara çıkan geniş holleri, kabul salonunu, büyük avluyu görmesi için onu dolaştırarak götürdüm. Her yer boş, mobilyasızdı, heykeller kırılmıştı, duvar halıları çalınmış, yerler süpürülmemişti. Bunları görmesi beni yarı gururlandırıyor, yarı utandırıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bütün buralardan gözlerini dört açarak, merakla geçmişti. Onda bir dikkatlilik vardı. Rahat ve açıktı ama sıkı ağızlı ve tetikteydi, tıpkı yabancı bir yerdeki cesur bir hayvan gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Arka galerinin oyma kapısını çaldım ve Seferbeyi bizi içeri buyur etti. Desac gitmişti. Seferbeyi ziyaretçiyi karşılamak için ayağa kalktı. İsimlerini söylerlerken başlarını resmi bir edayla eğdiler. "Halkımın evine hoş geldiniz," dedi Seferbeyi. Gry da, "Selamım Galva Evi'ne ve insanlarına, saygım ise evin tanrılarına ve atalarına," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Birbirlerine baktıklarında Seferbeyi'nin gözlerinin merak ve ilgiyle dolduğunu, onunkilerin ise heyecanla parladığını gördüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Selamınızı getirmek için çok uzun bir yol kat etmişsiniz," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Seferbeyi Sulter Galva'yla tanışmak için."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi'nin yüzü kapandı, tıpkı sayfaları kapanan bir kitap gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ansul'un artık Aldlardan başka beyi yok," dedi. "Ben önemsiz bir kişiyim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry sanki destek arar gibi bana baktı ama yapabileceğim bir şey yoktu. Ona, "Eğer yanlış bir şey söylediysem affınıza sığınırım. Fakat bizi, kocam Orrec Caspro ile beni Ansul'a neyin getirdiğini anlatmama izin verir misiniz?" dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi'nin sıfatını Gry'a söylediğimde Gry nasıl hayretler içinde kaldıysa, şimdi Seferbeyi de bu isim üzerine aynen öyle hayretler içinde kalmıştı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Caspro burada mı?" dedi, "Orrec Caspro?" Derin bir nefes aldı. Kendini toparlayarak en katı, en resmi ses tonuyla konuştu: "Şairin şöhreti önünden gidiyor. Varlığıyla şehrimizi onurlandırdı. Memer bana bir yaratıcının pazar yerinde konuşacağını söylemişti ama kim olduğunu bilmiyordum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aldların Gand'ı için de söyleyecek," dedi Gry. "Kocamı Gand çağırttı. Ama Ansul'a gelme nedenimiz bu değil."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ağır bir sessizlik oldu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bu evi arıyorduk," dedi Gry. "Kızınız da bu eve getirdi beni... onun bu evin kızı olduğunu bilmediğim ve o da benim burayı aradığımı bilmediği halde."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi bana baktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Doğru," dedim. Bana şüpheyle bakmaya devam ettiği için de devam ettim: "Tanrılar bütün gün yanımdaydılar. Bugün Lero günü."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onun için önemliydi bu. Derin düşüncelere daldığı zaman yaptığı gibi üst dudağını sol elinin en ucundaki parmak boğumlarına sürttü. Sonra aniden bir karara vardı ve kuşkusu uçup gitti. "Lero'nun eliyle getirildiğinize göre, evin inayeti üzerinizde olsun," dedi. "İçindekiler de emrinizdedir. Oturmaz mıydınız Gry Barre?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi oturması için ona pençe ayaklı sandalyeyi gösterirken Gry'ın onu seyrettiğini, koltuğuna otururken onun sakat ellerine baktığını gördüm. Ben de masanın yanındaki yüksek tabureye tünedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Caspro'nun ünü size kadar nasıl geldiyse," dedi Gry, "Ansul kütüphanelerinin ünü de bize ulaştı."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kocanız da buraya o kütüphaneleri görmeye mi geldi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kitaplarda sanatının ve ruhunun gıdasını arıyor," dedi Gry.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bu sözler üzerine bütün yüreğimi ona ve kocasına vermek istedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ansul kitaplarının onları okuyan birçok insanla birlikte yok edilmiş olduğunu bilmesi gerekir," dedi Seferbeyi duygusuzca. "Şehirde kütüphaneye izin yok. Yazılı söz yasak. Söz denilen şey tek tanrı Atth'ın nefesidir ve ancak nefesle söylenmelidir. Onu yazıyla bağlamak küfürdür, kötüdür."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Onun bu sözleri söylemiş olmasına kahrolarak oturduğum yerde dişlerimi sıktım. Sanki bunlara inanıyormuş gibi konuşuyordu, sanki bunlar onun sözleriymiş gibi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry sessizdi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi, "Orrec Caspro yanında kitap getirmemiştir inşallah," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Getirmedi," dedi kadın, "onları aramaya geldi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Denizde ateş aramak gibi bir şey," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry hemen ilave etti, "Ya da çöldeki bir taşı sağmak gibi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry Denios'un şiirinin devamıyla cevap verince Seferbeyi'nin gözlerindeki ışıltıyı, o neredeyse gizli parıltıyı gördüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Buraya gelebilir mi?" diye sordu, son derece alçakgönüllülükle.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Benim içimden Evet! diye haykırmak geldi. Evet! Seferbeyi onu hemen tüm içtenliğiyle davet etmeyince, onu çağırmayınca hayretler içinde kalmış, utanmıştım. Tereddüt ettikten sonra bütün söylediği, "Gand İoratth'ın mı konuğu?" olmuştu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Urdile'deyken bize, Ansul'daki Aldların Gand'ı İoratth'tan, Bütün Yaratıcıların Gand'ı Orrec Caspro'ya eğer lütfedip gelir de sanatını icra ederse, kapılarının açık olduğuna dair bir haber geldi. Bize Gand İoratth'ın masal ve şiir dinlemekten çok hoşlandığı söylendi. Tıpkı halkı gibi. Biz de geldik. Ama onun konuğu olarak değil. Atlarımıza bir çatı vermeyi önerdi, bize değil. Eğer imansızlar çatısının altına girerse tanrısı gücenirmiş. Orrec, Gand için gösterisini sunmaya gittiğinde bu açık havada, göğün altında olacak."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi Aritçe bir şey söyledi; emin değildim ama göklerde tüm yıldızları ve tanrıları barındıracak kadar yer olduğuyla ilgili bir şeydi bu. Mısrayı anlayıp anlamadığını görmek için dönüp ona baktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry başını yana çevirdi. "Ben cahil bir kadınım," dedi o kibar haliyle.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi güldü. "Pek sayılmaz!"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Yo, gerçekten. Kocam bana biraz bir şeyler öğretti, ama benim bilgim sözlerle değildir. Benim marifetim konuşmayanları dinlemektir."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Memer bir aslanla dolaştığınızı söyledi."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Öyle. Çok seyahat ediyoruz, seyyahlar tehlikelere açıktır. Sadık köpeğimiz öldükten sonra başka bir bekçi yol arkadaşı aradım. Vadalva'nın güneyindeki çöl tepelerinde bir yarı aslan ile yavrusunu yakalamış olan bir grup göçerle karşılaşmıştık, onlar da anlatıcı ve müzisyendi. Anneyi kendi gösterileri için alıkoymuşlardı ama yavruyu sattılar. Çok iyi bir yol arkadaşıdır, üstelik güvenilirdir."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"İsmi ne?" diye sordum yavaşça.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Şetar."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Şimdi nerede?" diye sordu Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Arabamızda, sizin ahır avlusunda."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Onu görmeyi arzu ederim. İman konusunda pek zayıf olduğum için de çatımızın altında kalmanızı istememde bir mahzur yok Gry Barre... sizin ve kocanızın, atlarınızın ve aslanınızın."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry cömertliği için Seferbeyi'ne teşekkür etti; o da, "Yoksullar cömertlik konusunda zengin olur," dedi. Kocasının ismini söylediğinden beri Seferbeyi'nin yüzü aydınlanmıştı. "Memer," dedi, "hangi odaya?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Ben zaten bu konudaki kararımı vermiştim de Sosta balıktan bir buğulama yaparsa sekiz kişiyi doyurup doyuramayacağını hesap ediyordum. "Doğu odası," dedim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Müdür Dairesi'ne ne dersin?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Beni biraz şaşırttı bu, çünkü evin bu en eski bölümünde, onun odasının üstündeki o güzel, geniş dairede önceden annesinin yaşadığını biliyordum. Yıllar önce Galvamant Ansul üniversitesi ile kütüphanesine ev sahipliği yaparken bu daire okulun başındaki kişiye, Müdür'e aitmiş. Dairenin sağlam camlı küçük pencereleri batı tarafındaki damların üzerinden Sul'a bakıyordu. Şimdilerde odada bir karyoladan başka pek bir şey yoktu. Ama doğu odasından bir döşek, benim odamdan da bir sandalye götürebilirdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Gidip ateş yakayım," dedim, çünkü kullanılmayan dairenin rutubetli ve soğuk olacağını biliyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi bana büyük bir şefkatle baktı. Gry Barre'a, "Memer benim ellerim ve aklımın yarısı oldu. Benim bedenimin değil, evimin ve gönlümün kızı. Onun tanrıları ve ataları benim tanrılarım ve atalarımdır," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Galva kanı taşıdığımı gayet iyi biliyordum, ama onun söylediği şeyleri duymuş olmak bana buruk bir neşe vermişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Pazarda," dedi Gry, "kedimi gören bir at aniden fırladı. Binicisini üzerinden atarak doğru Memer'e koştu. O, dizginleri yakalayarak atı durdurdu ve tuttu."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben gidip daireyi hazırlayayım," dedim, övgüye katlanmak zor gelmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry müsaade isteyerek, bana yardım etmek için yanımda geldi. Yatağı yapıp ocaktaki ateşi yaktıktan sonra işimiz bitmişti; gidip kocasını Liman Pazarı'ndan alıp geleceğini söyledi. Onu dinlemek için can atıyordum ve Gry da bunu fark etti. "Herhalde artık konuşacak hali kalmamıştır," dedi, "ama bana refakat etmene çok memnun olurum. Şetar'ı arabada bırakacağım. Orada gayet iyi." Dışarı çıkarken ekledi, "Tek bir aslan yeter."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Nasıl sevmeyeyim onu?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Böylece Gry Barre ile birlikte yayan olarak Liman Pazarı'na gittik. Yaratıcı Orrec Caspro'nun konuşmasını ilk orada duydum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Çadır doluydu; insanlar çadırın dışından dinlesin diye ön tarafı ve yanları da açılmıştı; herkes dağ yamaçlarındaki ağaçlar gibi dip dibe kıpırdamadan durmuş dinliyordu. Denios'un</span></span> <span class="CharStyle26"><span style="font-family:Calibri,sans-serif;font-size:117%">Dönüşümler</span><span style="font-family:Calibri,sans-serif;font-style:normal;font-size:117%">'</span></span><span class="CharStyle11"><span style="font-family:Calibri,sans-serif;font-size:117%">inden "Ateş Kuyruklu Kuş" masalını anlatıyordu Orrec. Ben bu masalı biliyordum, orada bulunan yaşlı Ansullular da biliyordu ama Ald askerleri (üstelik epey de asker vardı, en iyi yerlerde, çadırın içinde platforma yakın yerlerde) ve gençlerin çoğu için yeniydi, hayret verici harika bir masaldı. Hepsi kıpırdayan dudaklar ve fal taşı gibi açılmış gözlerle, manzum hikâyeye dalıp gitmişti. Ben de hikâyeye kapılmış, anlatıcının muntazam, tınılı sesini ve bariz kuzey aksanını dinliyordum, ama, onu görmüyordum bile. Olup bitenleri gözümle görüyormuşçasına dinledim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bitirdiğinde, o koca kalabalık derin bir nefes alınacak kadar bir süre sessiz kaldıktan sonra, "Ah!" dedi. Sonra onu alkışlamaya başladılar, Aldlar avuçlarını gürültüyle birbirine vurarak, biz de eski bir takdir sözüyle "Eho, eho!" diye bağırarak. O zaman onu gördüm: Yakışıklı, ince, dik, kürsüdeki duruşunda belli bir meydan okuma olan esmer bir adamdı, ama yine de kalabalıktan çok memnun görünüyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Uzun süre yanına yaklaşamadık. "Diğer aslanı da getirmeliymişim," dedi Gry; mavi pelerinleri, koyun gibi saçları, kılıçları, yayları ve sopalarıyla, artık aralarına inmiş olan konuşmacının etrafını saran asker ve subayların arasından geçmeye çalışırken.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec yeniden platforma sıçrayıp gözleriyle kalabalığı taramaya başlayınca Gry kuş sesini andıran bir ıslık çaldı, bu kez yüksek sesle ve kulakları yırtarcasına. Orrec onu hemen gördü; Gry başıyla solumuzu işaret etti; birkaç dakika sonra o da Gümrük basamaklarında bize katıldı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Artık askerler dağılmış olduğu için halkın bir kısmı peşine takılmıştı ama çekingendiler, onu sıkıştırmak istemiyorlardı. Sadece yaşlı bir adam ona yaklaştı, tanrılara şükranlarımızı sunarken yaptığımız gibi verilen ve alınan armağanı tutmak için açık ellerle iyice eğilerek selam verdi. "Yaratıcıya övgüler olsun," diye fısıldadı. Doğruldu ve aceleyle uzaklaştı. Gözyaşları içindeydi. Bu adam Seferbeyi'ne birkaç kez kitap getirmiş olan bir adamdı. Adını bilmiyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Orrec Caspro hemen geniş adımlarla yanımıza geldi. Bir an için Gry'ın iki elini birden tutarak, "Çıkart beni!" dedi. "Şetar nerede?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Galvamant'ta," dedi Gry, ismi Kuzeyliler gibi telaffuz ederek. "Yanımdaki Decalo'nun kızı Galvamantlı Memer. O evin konukları olacağız."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gözleri fal taşı gibi açıldı. Beni kibarca selamladı ve hiç soru sormadı ama sanki aklında sorular varmış gibi duruyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bana biraz müsaade edin ne olur," dedim aniden, "bu sabah pazar yerinde bir şey unutmuştum. Siz yolu biliyorsunuz. Ben yetişirim." Sonra onlardan ayrıldım. Gerçekten de İsta'nın sekiz kişilik buğulama için daha fazla yeşilliğe ihtiyacı olacaktı.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Yaratıcıların, ev işleri ile yemek pişirme kısmını neden masallarının dışında bıraktıklarını hep merak etmişimdir. Bütün büyük savaşlar, cenkler bu yüzden, gün sonunda aile bir sofra etrafına toplansın da huzur içinde bir-iki lokma yesin diye yapılmıyor mu? Masalda Manva Beylerinin sürgünde, Sul eteklerindeki kamplarında nasıl avlandıkları, nasıl kök topladıkları, yemeklerini nasıl pişirdikleri anlatılır ama düşman tarafından harabeye çevrilmiş, perişan edilmiş şehirlerinde kanları ve çocukları ne yer, ne içer hiç anlatılmaz. Onlar da bir şekilde yiyecek bir şeyler buluyordu, evi temizleyip tanrılara ibadet ediyordu; tıpkı bizim kuşatma yıllarında Aldların zulmü altında yaptığımız gibi. Kahramanlar dağdan indiklerinde büyük bir şölenle karşılanmışlardı. Ben bu şölendeki yiyeceklerin neler olduğunu ve kadınların bunları nasıl bulduklarını bilmek isterdim.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gelb Köprüsü'nden tepeye tırmanmaya başladığımda Gry ile kocasını Batı Caddesi'nin tepesinde gördüm. Mutfağa geldiğimde Sosta ile Bomi konukları gördükleri için heyecanlanmışlardı, İsta'nın bütün aksiliği üzerindeydi. "Yok Eden Sampa adına, bir kadın misafirlerini bir parça balık ve bir sap lahana ile nasıl ağırlar?" İlaveten getirdiğim yeşillikler ile kerevizler büyük bir faciayı önlemişti. Zencefil rendeleyerek, tessoni kıyarak ve Bomi ile Sosta'yı acımasızca koşturarak işe koyuldu. İsta elinden geliyorsa Galvamant konuklarına bol bol ikramda bulunur, atalarını utandırmazdı. Ev işiyle kastım işte bu. Eğer bu önemli değilse, önemli olan nedir? Eğer bu şerefle yapılmazsa, şeref nerededir?</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">İsta bize eski günlerde büyük yemek odasında verilen kırk kişilik ziyafetleri anlatırdı ama biz hep onun kiler adını verdiği, yemek salonu ile mutfaklar arasında kalan, her yanı raflarla ve tezgâhlarla dolu odada yemek yerdik. Gudit çam ağacından uyduruk bir masa yapmıştı, oradan buradan da sandalye bulmuştuk. Seferbeyi'nin gün boyunca yaptığı en uzun yürüyüş genellikle koridorlardan geçip merdivenleri ve iç avluları kat ederek kilerdeki akşam yemeğine gelmek olurdu. O gece güzel günlerden kalan yegâne güzel giysisi olan ağır, sert, gri cüppesini giyip gelmişti. Tıpkı atları gibi kokan Gudit hariç hepimiz biraz temizlenmiştik. Gry dar ipek pantolonunun üzerine uzun kırmızı bir bluz giymişti; kocası ise beyaz bir gömlek, siyah bir palto ve dizlerinden aşağısını çıplak bırakan siyah bir etek giymişti. Siyahlar ona pek yakışmıştı; Sosta, pazarda balıkçı tezgâhlarındaki balıklar gibi gözleri dışarı uğramış bir halde ona bakıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Fakat sakatlığına rağmen Seferbeyi de yakışıklı bir adamdı ve Orrec Caspro ile birbirlerini selamladıklarında aklıma meşhur kahramanlar Adira ile Marra geldi. Bunu yapmak Seferbeyi için çok daha zor olsa da hem o, hem Caspro dimdik duruyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Masaya oturduk; Gry Seferbeyi'nin sağına, Caspro soluna, Sosta masanın diğer yanında Bomi'nin yanına, Gudit benim yanıma oturmuştu, masanın bir ucu boştu, çünkü İsta ancak yemeğin sonuna doğru otururdu. "Aşçı masada olursa, yemek de kömür olur," dedi; daha çok konuk ve ikram edilecek daha çok yemek olsaydı haklı da sayılabilirdi. Seferbeyi erkeklerin, ben de kadınların şükran duasını okurken İsta kıpırdamadan durdu ve sonra biz onun mükemmel ekmeğini ve buğulama balığını yerken yok oldu. Yemeğin güzel olmasına evimizin şerefi adına memnun olmuştum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Siz Ansullular, biz Dağlılar gibi yapıyorsunuz," dedi Caspro. En güzel yanı konuşmasıydı; keman sesi gibiydi. "Bütün ev halkı bir sofrada yiyor. Kendimi evdeymiş gibi hissettim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bize Dağlardan söz etsenize," dedi Seferbeyi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Caspro nereden başlayacağını bilemeden, gülümseyerek bize baktı. "Orası hakkında herhangi bir şey biliyor musunuz?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Kuzeyde, çok uzaklarda," dedim başka kimse konuşmayınca. "Büyük bir dağın da bulunduğu engebeli topraklar..." Sanki Eront'un haritasını görüyormuşum gibi o anda isim de aklıma geldi. "Carrantage denmiyor muydu dağa? Sonra oradaki insanların büyücülük yaptıkları söyleniyor. Ama bunları söyleyen sadece Eront."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bomi ile Sosta, ne zaman onların bilmediği bir şeyler bilsem yaptıkları gibi bana bakakalmalardı. Bu bana çok aptalca geliyordu – onlar elbisenin kenarlarını bastırsalar ya da çevirseler, her neyse işte öyle yapsalar benim gözlerimin yerinden mi uğraması gerekiyor? Her söylediklerini anlamıyordum ama onların bildikleri şeyi bilmediğim için onlara sanki delirmişler gibi bakmıyordum.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Caspro bana, "Nasıl Sul sizin büyük dağınızsa, Carrantage da bizim büyük dağımız. Dağlar hep sarp tepelerden ve kayalıklardan oluşmuştur, çiftçileri de fakirdir. Gerçekten de bazılarının güçleri vardır; fakat büyücülük tehlikeli bir sözcük. Biz bunlara marifet diyoruz," dedi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aldların yanındayken de hiçbir şey demiyoruz," dedi Gry o sert ve hafif alaycı üslubuyla. "Marifetli insanlar arasından geliyoruz diye taşlanarak ölmek istemeyiz."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ne," diye başladı Bomi ama takılıp kaldı. Hayatında ilk kez utanmıştı. Gry onu cesaretlendirdi, Bomi de sordu: "Sizin bir marifetiniz var mı?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ben hayvanlarla anlaşıyorum, onlar da benimle. Benim marifetime çağrı diyorlar ama aslında duymaya daha çok benziyor."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Benim hiç marifetim yok," dedi Caspro gülümseyerek.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bu kadar kadir bilmez olduğunuza inanamıyorum," dedi Seferbeyi. Şaka yapmıyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Caspro bu azarlamayı kabullendi. "Haklısınız Seferbeyi, aslında bana gerçekten büyük bir marifet bahşedilmiş. Ama bu... Bu yanlış bir marifetti." Kaşlarını çatarak neredeyse çaresizlikle söyleyecek bir şeyler aradı, sanki dürüstçe cevap vermesi dünyadaki en önemli şeymiş gibi. "Benim için yanlış değil. Ama halkım için öyleydi. Bu yüzden onlardan ayrıldım, Dağlardan ayrıldım. Sanatımdan çok büyük keyif alıyorum. Ama bazen... zaman zaman yüreğim burkuluyor; kayalıkları, bataklıkları, tepelerin sessizliğini özlüyorum."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi ona sabırla, hiç yargılamadan, takdir ederek baktı. "İnsan kendi şehrindeyken, kendi evindeyken bile sıla özlemi çekebiliyor Orrec Caspro. Burada, sürgündekilerin yanında sürgündesiniz." Bardağını kaldırdı. İçinde su vardı; hiç şarabımız yoktu. "Eve dönüşümüze!" dedi, hepimiz onunla birlikte içtik.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğer sizin marifetiniz yanlış marifet idiyse, doğrusu neydi?" diye sordu utangaçlığını bir yendi mi pir yenen Bomi.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Caspro ona baktı. Yüzü yine değişti. Bomi'nin basit sorusuna, basit bir cevap verebilirdi ve Bomi de gayet memnun kalırdı ama böyle yapmak onun içinden gelmiyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Benim sülalemin marifeti çözmedir, yok etmedir," dedi –ve gayriihtiyari bir an için her iki elini de gözlerinin üzerine götürdü– garip bir andı. "Ama bana yaratma marifeti verilmiş. Yanlışlıkla." Sanki dehşet içindeymiş gibi görünüyordu. Gry'ın masanın diğer yanından dikkatle, endişeyle onu izlediğini gördüm.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Buna kuşku yok," dedi Seferbeyi, o tekinsiz havaları aydınlatan, insanlar üzerindeki sakin, şen nüfuzuyla. "Size bahşedilmiş olanları da siz şiirinizle bize bahşediyorsunuz. Gelip sizi dinleyebilmeyi çok isterdim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Aman onu yüreklendirmeyin," dedi Gry, "yoksa eşek sudan gelinceye kadar şiir okur size."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Sosta kıkırdadı. Galiba o ana kadar söylenenler arasında tek anladığı bu olmuştu ve "eşek sudan gelinceye kadar" denmesi ona çok komik gelmişti.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Caspro da güldü ve ebediyete kadar şiir okuyabileceğini söyledi. "Söylemekten daha çok sevdiğim tek bir şey var, o da dinlemek," dedi, "ya da okumak." Seferbeyi'ne attığı bakışta, kelimelerden daha ağır bir işaret ya da bir meydan okuma vardı. Zaten Aldların yönetimi altındaki şehrimizde, okumanın kendisi ağır bir sözdü.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bir zamanlar bu ev şiire çok uygun bir evdi," dedi beyim. "Biraz daha balık ister misiniz Gry Barre? İsta! Gelecek misin be kadın?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Seferbeyi'nin sesini yükseltmesi, ona oturup yemesini emretmesi İsta'nın pek hoşuna giderdi. Hemen telaşla içeri girdi, konukları başıyla selamlayıp ekmeğini kutsadıktan sonra, "Gudit'in aslanla maslanla ilgili söylediği şey ne öyle?" diye sordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Arabada," dedi Gudit. "Söyledik ya sana, tanrısız ahmak. Gidip o arabayı kurcalama, dedim. Gidip kurcalamadın değil mi?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Tabii ki öyle bir şey yapmadım." Gudit'in kabalığından ve bağıra çağıra konuşmasından alınan İsta neredeyse vakarlı bir hava takınarak hanım hanımcık oldu. "Aslandan bana ne. Aslan arabada mı kalacak yani?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Eğer ev halkını rahatsız etmezse, yanımızda kalması en iyisi olacaktır," dedi Gry, ama bunun Sosta, Bomi ve muhtemelen İsta'da yarattığı korkuyu görerek hemen ekledi: "Ama belki arabada uyursa daha iyi olur."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Orası dar gelir. Diğer konuğumuzla da tanışabilir miyiz?" dedi Seferbeyi. Onu böyle hiç görmemiştim, yani güleryüzlü ve etkili. İsta'nın eski günlerindeki Seferbeyi'ni görüyordum. "Akşam yemeğini yedi mi? Lütfen onu içeri getirin."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ayyy," dedi Sosta hafifçe.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Bi şey yiyeceği varsa bile o sen olmazsın Sos," dedi İsta. "Herhalde bir parça balığı daha çok sever, değil mi?" Öyle bir aslanla falan fazla dehşete düşecek değildi. "Balığın kafasını çorba için alıkoymuştum ya. İsterse seve seve verebilirim."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Çok teşekkür ederim İsta ama bu sabah erkenden yedi o," dedi Gry. "Yarın da onun oruç günü. Şişman bir aslanın görüntüsü felaket olur herhalde."</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Hiç kuşku yok," dedi İsta fazlaca resmi bir edayla.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry müsaade isteyip ayrıldıktan sonra kısa bir kayışa bağlanmış yarı aslanıyla döndü. Hayvan iri bir köpek boyundaydı, ama hem biçimi hem de yürüyüşü çok farklıydı: bir kediydi işte, uzun boylu ama adaleli, kıvrak, uzun kuyruklu, yassı ve ileri bakan suratlı, kedilere has mücevher gözlü, serbest ile heybetli arası yürüyüşlü. Kum rengiydi, sarımsı kahverengi. Yüz çevresindeki tüyleri daha açık, daha uzun ve inceydi, ağzının etrafında ve çenesinin altındaki kısa tüyleri beyazdı. Uzun kuyruğu minik, kahverengimsi sarı bir püskülle bitiyordu. Yarı korkmuş, yarı büyülenmiştim. Yarı aslan arka ayakları üzerine oturdu, bize baktı, kocaman pembe dilini ve korkunç beyaz dişlerini göstere göstere esnedi ve sonra ağzını kapatıp iri topaz gözlerini yumarak torlamaya koyuldu. Gümbür gümbür, ritimli bir torlamaydı bu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">"Ay," dedi Bomi. "Onu okşayabilir miyim?"</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Bomi'den sonra da ben okşadım. Aslanın kürkü çok hoş, uzun ve gür. Yuvarlak, muntazam kulaklarının etrafını kaşıdığınızda insanın eline yaslanıyor ve torlaması derinleşiyordu.</span></span></p>

    <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle11"><span style="font-family:Calibri,sans-serif;font-size:117%">Gry onu Seferbeyi'nin yanına götürdü. Şetar onun sandalyesinin yanına oturdu ve Seferbeyi de koklaması için elini uzattı. Elini iyice kokladıktan sonra gözlerini Seferbeyi'ne kaldırdı, köpekler gibi uzun uzun değil, tek bir dikkatli kedi bakışıyla baktı. Seferbeyi elini hayvanın başına koydu. Yarı aslan da gözleri yarı kapalı, torlayarak oturdu; tahta zemin üzerinde duran ön patilerindeki uzun tırnakların nazikçe bir çıkıp bir girdiklerini gördüm.</span></span></p>
  </div>
</body>
</html>
