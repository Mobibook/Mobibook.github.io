<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stylesheet1.css" rel="stylesheet" type="text/css" />
</head>

<body>
  <h1 style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">ÇAMAŞIRMI ASIYORSUN ?</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğu'yu eşkiyalar sarmış, sarar ya! Cevdet Barlas emekliye ayrılacak da eşkiyalar düze inmeyecek de dağların başını bekleyecek, öyle mi! Ben Van'ı da bilirim Tatvan'ı da... Kuş uçurtmazdım alimallah Jandarma Kumandanıyken. Yol kesiyorlarmış şimdi, adam soyup, adam kaldırıyorlarmış. Değil yol kesmek, adamın sözünü bile kesemezlerdi ben iş başındayken. Asacaksın beyim, asacaksın!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bakmayacaksın gözlerinin yaşına!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü, dalına basmak için, bir «öhhööö!» çekti, «Çamaşır mı asıyorsun Cevdet Bey!...» dedi. «Geçti o günler. Bak İnönü ne diyor, dönemeyiz diyor demokrasiden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onu, bunu bilmem, asacaksın Bey'im! Ben Van'da Jandarma Kumandanı olacağım da yol kesecekler, soğan soyar gibi adam soyacaklar ha! Atladım mı kır atıma...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ayyy! . . . Bu dinine yandığımın emir itinden dur durak yok. Tuuh! Allah kahretsin!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kalktı. Altındaki şişirme lâstik simidini düzeltti. Kendine göre ayarladıktan sonra oturdu üstüne:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne diyordum... Atladım mı atıma. Bööölük marşşş!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cemal Zülfü, emekli Komutan'ın sözünü bok etmek için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Enver Efendi!» diye bağırdı, «Sen bir çay daha getir bana! Demli olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben Van'dayken...» diye albaştan etti, Barlas, «Bir eşkiya türemişti köylerde... Sözüm ona eşkiya... Eşkiya değil, tavuk hırsızı. İki de adam almış yanına, asıp kesiyor. Öldük mü be! Cevdet Barlas Jandarma Kumandanı olacak da, yol kesilecek Van köylerinde, adam soyulacak! Önce üç süvari çıkardım üzerine.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Herif tavşan gibi pişiyor. Köylüler saklıyor korkudan. Kimse korkmasın, canına okuyacağım diye haber saldım köylere. Kimse yataklık etmesin, dedim, karışmam sonra! Sen kime söylüyorsun, herif her gün başka bir köyde! Bir sabah aldım bölüğü. Gecelediği köyü çevirdim. Teslim edin dedim bu namussuzları. Alaca karanlıkta kaçtı, dediler. Köyünüzü yakarım dedim. Bir samanlığı verdim ateşe.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kös dinlemiş herifler... Kılları bile kıpırdamadı. Muhtarı çağırdım, yakarım evini dedim. Asarım seni dedim, bul eşkiyayı... Öhhö... ÖhhööööL. Canına yandığımın öksürüğünden rahatlık yok ki! Yalnız öksürük olsa! AyyyL. Ay, ay ay!... Vay anasını!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bıçak temizler bunu!» dedi, «Çare yok! Yatacaksın doktorun altına!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yatacaksın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçen gün doktora gittim. Ameliyat dedi. Ameliyat ha! Allah yazdıysa bozsun, korkarım ameliyattan, yapamam. Ha, ne diyordum asacaksın bunları. Bakmayacaksın gözünün yaşına... Emir verdim erata... Erkek, kadın boşaltsınlar evleri dedim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Alsınlar yorganlarını arkalarına. Adi adım, maaarşşş!... Doğru merkeze. Yataklık ha! Hükümetine karşı gelmek ne haddinize sizin! Savcı zaten avucumun içinde.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bekâr adam. Aç dedim şu cezaevinin kapısını! Bir hafta sonra da bir dağ köyüne baskın! Siz misiniz eşkiyayı saklayan. Siz hükümetle oyun mu oynuyorsunuz diye verdim cayırtıyı!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Asacağım topunuzu! Sırtlayın bakalım yorganları!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi Hurşit Atakan dayanamadı. Nargilenin marpucunu çıkardı dudaklarının arasından:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oralarda hiç mi Vali yoktu!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yoktu Bey'im. Eğer göğsü kıllı bir Vali olsaydı eşkiya mı barınırdı. Çektin mi birini ipe, tısss!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimi çekiyorsun be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yataklık yapanlardan birini!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cemal Zülfü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ağır ooool!» dedi. Binecek var! Demokrasi geliyor geriden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sana bir şey diyeyim ben! Demokrasinin binmesini beklersek sabah olur. Onu geç sen bir kalem. Gelelim bizim yataklıklara. Ben üçüncü köyü de posta ettim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İndirdim kasabaya. Sıra tam eşkiyayı yakalamaya gelmişti ki... Vali alt üst etti işimi. Bir gün takmış peşine savcıyı, cezaevini teftişe çıkmış. İlk karşısına çıkan tutukluya sormuş. Söyle demiş, neden yatıyorsun, sen? Yataklıktan, demiş tutuklu. Ya sen neden yatıyorsun, demiş, ikinci tutukluya. Neden olacak, yataklıktan demiş. Sen neden yatıyorsun? Yataklıktan! Sen? Yataklıktan!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yataklıktan, yataklıktan, yataklıktan... Herifin tepesi atmış, açın, demiş kapıları! Boşaltın cezaevini! Yataklıktan, yataklıktan! Ulan kabadayıysan eğer, eşkiyayı yakala da göreyim seni? De buyur bakalım. Sen gel de bu adamlarla iş gör! Böyle adamın valilik ettiği vilâyette eşkiya mı yakalanır.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey, nargilesinden iki soluk daha çektikten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Telaşlanma!» dedi, «Bizim meslektaş, tam işinin adamıymış. Böyle olacak işte!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Aşkolsun. Sen de iyi yapmışsın. Senin gibileri de çıkacak ki bizim valiliğimiz, hükümet adamlığımız anlaşılmış olsun. Sen eşeğini kaybettireceksin, ben bulduracağım. İşte «Âsiyab-ı devlet» böyle döner. Anlaşılıyor değil mi dostum?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ben de o taraflarda valiyken... Bak, Enver Efendi. Ateş! İyi çekmiyor bu nargile. Tömbekiler mi bozuk, marpuç mu hava kaçırıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver Efendi dert yanmaya başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ateşinde iş yok bizim patronun. Sidikli meşenin kömüründen bu kadar kor çıkar.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bizim Nizamettin Bey'e diyorum, bu kömürde iş yok, kıy paraya... Nizamettin Beyde diyor ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne o? dedi, Gene Nizami Bey, Nizamettin Bey mi oldu? Ulan fırıldak gibi adam be! Gericiler ağır basınca Nizamettin... İlericiler kıpırdanınca Nizami Yalçın oluyor. Kendisine sorarsan ittihatçıdır. Kurban olayım böyle İttihatçıya! Böyle adamın aldığı kömürle Hurşit Bey'in nargilesi yanar mı? Söyle ona biz gidersek, Eminsu derneğine kalır Meşrutiyet Kıraathanesi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi Nabi Sayar, Hurşit Bey'e başladığı hikâyeyi unutturmak için emeklilerin özel bir sorunu, olduğunu atmıştı ortaya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim yüzde onbeşleri Meclis Komisyonu kabul etmiş... 1950'den önce emekliye ayrılanlar...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu sırada bir Eminsulu girdi kapıdan. Topçu emeklisi Nedim Gürler, onbuçukluk obüs gibi gümledi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oldu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Meşrutiyet Kıraathanesi'nde her gün beş gazete okunurdu. Bilmeyen kalmamıştı bu haberi. Danıştay Eminsular'dan birine hak tanımıştı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Seferberlik emeklisi Ali Yıldırım göründü kapıda. Sönen bir futbol topu gibi boşalttı soluğunu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oldu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İşte bu «Oldu!»nun gerçek anlamını çözecek kabadayı yoktu kahvede.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayrola!» dediler, «Ne oldu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çıktım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nereye?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dışarı yahu. Bilmiyorsunuz, tam altı gündür ne çektiğimi. Oooh! Dünya varmış.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver Efendi, doldur nargilemi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Geldi, Rıza Yazgan'ın masasına çöktü. Hurşit Bey, iktidar partisinden muhalif üyesi çok bir Vilâyet Meclisi 'nin gergin havasını yatıştırırcasına bir çıkış yaptı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne diyorduk?» diye söze başladı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Masayı çevirenlerin gözlerinin içine bakarak sürdürdü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğuda Vali'ydim. Ankara'dan sıkı emirler geliyordu. Çarşaf da çarşaf diyorlar, başka bir şey demiyorlardı. Çağırdım Emniyet Müdürü'nü, Jandarma Komutanı'nı... Kimin sırtında çarşaf görürseniz, ananız bile olsa tutup yırtacaksınız, hem de çatır çatır, dedim! Başka çare yok! Buradan öte vilâyet yok, huduttayız! Anladınız ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tamam! Yaşa Hurşit Bey! Yürürse bu iş böyle yürür. Asacaksın daha olmazsa! Halk cahildir, halk görgüsüzdür, başka çare yok!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Duuuur! Yavaş ol!» dedi, Hurşit Bey, «Polis, jandarma cayır cayır çarşaf yırtmaya başlayınca bir cayırtı da halktan koptu. Tamam dedim, halka görünmenin tam sırası... Ağır olun dedim, bizim zabıta kuvvetlerine. Şimdi sıra bende.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bırakın çarşaf marşaf yırtmayı. Vilâyet gazetesinin başyazarını çağırttım. Yaz, dedim, demeç veriyorum: Bundan böyle yalnız ve yalnız genelev kadınları giyecek. Günahkârların kendilerini halktan gizlemeleri için! Peçe bile takabilirler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonraaa?» diye baktı yüzüne.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonrası mı olur artık, bir tek çarşaflıya rastlayana aşkolsun, şehir sokaklarında! Biz böyle yaptık valiliği dostum!»</span></p>

  <p style="margin-bottom: 0.0001pt;"></p>

  <h1 id="sigil_toc_id_1" style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">KİMDİR BU ADAM?</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Meşrutiyet Kıraathasi'nde, Acem Hüseyin çay demlesin, sen horul horul uyu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yakışır mı bir emekliye. Çay yapar, Acem Hüseyin çay! Çay diyeyim sana! Bu çayın ilk deminden içmek, sabah uykusuna kıymaya değer doğrusu. Hem yetmişlik ihtiyarın sabah uykusu da nesine! Dönüp dönüp duracağına yatakta, kalk giyin, yürü Meşrutiyet Kıraathanesi'ne!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu kıraathane açıldı açılalı ilk demden içme şerefi yarışmaya konmuş gibidir. Bugünlerde yarışma ne kadar kızışırsa kızışsın, favoriler hemen hemen hiç değişmez. Birinciliği ya Vali emeklisi Hurşit Atakan alacaktır, ya Malmüdürü emeklisi Nabi Sayar, ya da öğretmen emeklisi Cemal Zülfü... Hiç şaşmaz!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu sabah Malmüdürü emeklisi kazandı birinciliği... Bulgur pilâvını akşamdan fazla kaçırmış, sabaha kadar gözlerini kırpmamıştı. Avuç avuç içmişti karbonatı. Tam altıyı beş geçe ayaklarını sürüye sürüye girdi çift kanatlı kapıdan içeri. Selâm verdi ocakçıya, müslüman selâmı...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acem Hüseyin, içerde söylenip duruyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çay değil, toz bütün bunlar... Enfiye diye al, burnuna çek! O eski Akkuyruk'lar.Seylân çayları...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acem Hüseyin her sabah böyle söylenecekti elbet... Söylenecekti ki bir avuç tozdan tavşan kanı gibi çay demlemenin ustalığı çıksın ortaya!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü'nün peşinden beş dakika ara ile Vali emeklisi girdi kahveye, onun peşinden öğretmen emeklisi Cemal Zülfü. Giren, birer gazeteye yapıştı. Bu üç gedikliden sonra gelecek olan önemliydi. Çok geçmeden Hâkim emeklisi Sulhi Sözer göründü kapıda, bir omuz farkıyla da Jandarma emeklisi Cevdet Barlas sökün etti. Şemsiyesini teslim edecek garson arıyordu ortalarda:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde bu adam?» diye ocakçıya seslendi. Her gittiği yerde bir emir eri görmeye alışıktı. Acem Hüseyin ocaktan tekmili verdi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Beyim, bugün Niyazi'de nöbet... Biraz geç gelir. Sen şemsiyeni Nizamettin Bey'in masasına iliştiriver.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas kızmıştı bu başı bozukluğa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Meşrutiyet Kıraathanesi bu gidişle batacak ama, bakalım ne zaman! Ulan, garson ararsın garson yok, patron ararsın patron yok, gazete ararsın...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Beş gazete girerdi kıraathaneye, birden kendisinin beşinci müşteri olduğunu hesaplayamamıştı. Boşta bir gazete görünce çenesini kıstı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Selâm, beyler!» diye dikildi oturanların karşısına, «Ne var, ne yok gazetelerde?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kendilerinden önce gelenler burunlarını sayfalarının arasına sokmuş, herkes kendilerine göre bir şeyler arıyordu. Kulak asan olmadı sorusuna. Hırsından ocağa seslendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heyyy! Hüseyin Efendi! Nerde simidim benim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dur, geliyorum. Ulan bu Niyazi de nerelerde kaldı be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâstik simidi gelmeden oturamazdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dolaptan Barlas'ın lâstiğini almış, sandalyesine yerleşiyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ocakçılık mı yapacağız, garsonluk mu? Böyle garson yaramaz bu kıraathaneye.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Saat oldu altı buçuk! Herif garson değil umum müdür be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Böyleydi bu Niyazi işte! Nizami Yalçın'in sınavından geçip girmişti bu kıraathaneye, işsizlik artıp da kahve tıklım tıklım dolup taşmaya başlayınca mal sahibi, garson Enver Efendi'ye bir eş aramıştı. Yeni garsonda aradığı ilk nitelik adının Niyazi olmasıydı, buldu da... Meşrutiyet Kıraathanesi'ydi burası, Enver'e bir Niyazi gerekirdi. İkinci nitelikse kravat takmasını bilmesi... İşte bunu yaptıramadı bir türlü, Niyazi'ye. Değil kravat, patronu bile takmadı. Bu yüzden kafası işleyen müşteriler ona şu adı taktılar: Yular takmaz Niyazi! Ama çoğu «Takmaz!» deyip geçerdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas elindeki gazeteyi şişirilmiş bir kese kâğıdı gibi masanın üstüne bastırdı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hah!» dedi, «Böyle olacak işte!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi boş atıp dolu tutmak için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yakalamışlar, değil mi?» diye takıldı. Biliyordu ki Komutan için en önemli olay «yakalamak»tır. Yakala da, kimi yakalarsan yakala!... Emekli zamları bile onun için ikinci plandadır.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan emeklisi, parmağını gazetede bir noktaya basarak:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi. «Yakalamışlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu kadar kolay tutturduğuna şaşmıştı Cemal Zülfü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onikiden vurdum desene...» dedi, «Herhalde Doğu'daki soyguncuları yakalamış olacaklar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Soyguncuları mı dedin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya kimi yakalamışlar?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Soyulanları!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Soyulanları ha?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet... Soyulanları, ne sandındı. Anlamazsın bu işlerden. Asayiş dediğin bir sırçadan şişedir, fazla elledin mi, elinden düşürürsün. Bir düştü mü de, var sen, hayrını gör! Diyelim ki, eşkiyayı yakaladın... Peşinden bir eşkiya daha çıkmaz mı? Sen soyulanı atacaksın ki içeri, sıkıntı çıkmasın. Ha? Ne dersin Hurşit Bey?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi, gözlerini oğuşturarak kahveye girmiş ocaklığa doğru yürüyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tuh! Anasını!» dedi, «Uyumuş kalmışım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas doğruldu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gel,» dedi, «Şişir şu lâstiği!..Tahta gibi olmuş.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tersliği üzerindeydi Niyazi'nin:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dur be Komutan'ım!» dedi. Burası senin bildiğin parti ocaklarından değil, kahve ocağı... İçelim çayımızı da, onu da düşünürüz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ayağa bir kalktımı kolay kolay oturamazdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şişir diyorum sana!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İşi biraz da saygısızlığa döken Niyazi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yumurtacısın seeen!» dedi, «Hâlâ kendini manyetolu telefonun başında sanıyorsun...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Eliyle manyetoyu çevirir gibi yaparak:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Alooo! Santral!.. Tatvan mı, dedin! Ulan Tatvan! Çık aradan! Alooo! Şemdinli sen misin? Çıksana aradan be! Ulan sana söylüyorum Köprübaşı! Bağla Komutan'ı, çabuk! Recep Onbaşı, ne oldu tavuklar? Bağladınız mı Yüzbaşı'yı.AloooL»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çayını içtikten sonra geldi. Çekip aldı simiti altından. Avurtlarını şişire şişire üflemeye başladı, öğretmen emeklisi takılıyordu Niyazi'ye:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şişir... Cevdet Bey de görsün!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâstik şişmiş. Cevdet Bey yerleşmişti üstüne. Konuyu değiştirmek için bir «yakalanma» haberi arıyordu gazetede. Çok geçmeden buldu da:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç yakalanmış hırsızı, göz göre göre salıveren hâkime de rastlamamıştım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayrola!» dedi. «Vukuat mı var!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ekmek çalan biri beraat etmiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Takmaz Niyazi karıştı lâfa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Asmamışlar demek!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç olmazsa altı ay vermeliydi Hâkim. Haydi diyelim ki beraat ettirdin, ne demeye gazetelere verirsin. İt uğursuz okusun da fırınlara saldırsın diye mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yargıç emeklisi Nihat Haktanır:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç üzülme sen!» dedi, «İt uğursuz gazetedeki yazıyı okumaya başladığı gün ekmek çalacak adam kalmaz memlekette...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne olursa olsun... Hırsız, ekmek de çalsa cezasını bulmalı! Ne olur sonumuz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın saat onbire doğru girdi kıraathaneye. Dışarda sulu sepken verip veriştiriyordu. Sırılsıklamdı, şemsiyesi olduğu halde. Kapıdan hışımla girdi, dikildi kıraathanenin ortasına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyaziii!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir uğultudur gidiyordu. Masaları birçırpıda gözden geçirdi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ohhh!» dedi, «Kıraathane almış yükünü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bugünlerde hep böyleydi. Bu aylar, bu yıllar... İşsizlik şahlandıkça Nizami Yalçın'ın ağzı kulaklarına varırdı. Emeklilerden yana bir göz attı. Sanki arkadaş cenazesi kaldıracaklarmış gibi tam kadroydular. Gözünü sevdiğimin emeklileri...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Koyun gibiydiler. Sokarlar başlarını birbirlerinin koltuklarının arasına, yirmisi birden bir masaya çöreklenip kalırlar. Bir kahvenin, emekli müşterisi kalmadımı, vur kilidi kapısına.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Pamuk gibi müşterilerden ihtiyarcıklar. Çabuk kızarlar, bağırıp çağırırlar ama, aradan beş dakika geçmeden süt dökmüş kediye dönerler. «Bir daha şu musibet kıraathaneye ayak basarsam bana da bilmem ne müdürü demesinler!» diye direk direk bağırmalarına hiç kulak asma sen! Yarın sabah sanki ant içen o değilmiş gibi kuzu kuzu gelip, yerine geçecektir. Her kükreyişinden sonra biraz daha uslu, biraz daha uysallaşırlar. Emekliliği, pişkinleştirip geliştiren, memurluklarındaki deneyimleri değil, kahvedeki eksiklikleri, bir takılma havası içinde yetiştirmeleridir. En sert generali pamuk gibi yumuşatan da bu şakalaşmalarıdır işte.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyazi, kör müsün! Baksana buraya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Koskaca Meşrutiyet Kıraathanesi'nin patronu, eski İttihatçılardan Nizami Yalçın -Bugünlerde Nizamettın Yalçın- yağmurda, karda gelecek de iki paralık garson parçası hiç takmıyacak ha:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyazii! Ulan sağır mısın be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi patronun girdiğini çoktaaan görmüştü ama, ayaklarına kapanıp eteklerini öpecek değildi ya! Patron, eğer aklı başında bir patronsa, müşterilerin sürü sepet, birden bastırdıklarını da görmeliydi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şekerli biiir! Çay iki... Nuriii! Helanın oraya elli iki ver!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sertliğin para etmediğini gören Nizami Yalçın Niyazi tam yanından geçerken:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyazi oğlum» dedi, «Alsana şu şemsiyeyi elimden! Sonra şu paltoyu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir dakka!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çayları pencerenin önündeki masaya bıraktı. Çırak, patronun çevresinde dolanıp duruyordu ama, uzanıp şemsiyesini bile alamıyordu korkudan. Koskoca Nizamettin Yalçın'in, bir çırak parçası mı çıkaracaktı paltosunu sırtından! En kızdığı, cin ifrit olduğu şey de buydu işte! Garson dediğin, patron içeri girdimi, kendini yerden yere atmalıydı. Ulan, hadi müşteriyi iplediğin yok, patrona ne demeğe boş verirsin!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yeniden sinirlenmeğe başlamıştı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heeeey! Sana sesleniyorum iki saattir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Patronun deliye döndüğünden habersizcesine geldi, elindeki şemsiyeye yapıştı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çırağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Al şunu!» dedi. «As içeri!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Paltosunu çekip çıkarırken tekmil vermeğe başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gene o adam geldi. Zarfı geciktirmeyin, söyle patrona karışmam sonra ha, dedi.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geeeç! Başka yaramaz bir şey yok ya?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yok!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tazeyse bir çay getir. Değilse bir ıhlamur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yürüdü emeklilerin masasına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Selâm beyler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas'ınkinden gayri bütün sandalyeler kımıldadı. Niyazi'nin getirdiği sandalyeye yer açılmıştı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba Yalçın Bey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba Nizamettin Bey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba Nizamettin Yalçın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba Nizamettin Bey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nizam, merhaba!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba, patron!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba, komşu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas, en sona saklamıştı selâmını:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mahalleden mi, böyle?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mahalleden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne var ne yok, mahallede?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaşlarla şöyle bir tarayalım dedim... Doğu'ya yardım için... Sorma komşu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir dokun, bin ah işit... Torbasızın karısı ne dese beğenirsin. Sizde varsa bize bırakın gelmişken, dedi, «Kızımı okuldan aldım, pabucu yok diye.» İki yüzden fazla kapının ipini çektik, ikiyüz lira toplayamadık!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğu'da açlık kaldı mı ki...» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaç kuruş yardım yaptın?..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tam elimizi cüzdana atalım dedik, bir Bakan, 'Doğu'da açlık yenildi' diye beyanat verdi.» Az konuşan Malmüdürü emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yalan mı?» dedi. «Açlık yenilmiş. Afiyet olsun! Açlık bile yenilip tüketilmiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hocanın birini köye göndermişler,» diye bir hikâyeye başlamıştı ki, sırılsıklam olmuş kırçıl biri girdi içeriye. Uzun saçları ensesinden sarkıyor ve uçlarından sular sızıyordu paltosunun yakasına doğru. Geldi, toptan bir selâm verdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Emeklileri şöyle bir inceledikten sonra Cevdet Barlas'a elini uzattı. Sıradan başladı el sıkmaya.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma emeklisinin yanına bir sandalye çekip oturdu. İşini bitirince:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasılsınız?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok şükür...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çoluk çocuk?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hepsi iyiler!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yeni gelen:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak oğlum!» dedi. «Şöyle demlice bir çay!. Bayılırım demli çaya... Hava çok soğuk...Balkanlardan soğuk dalgası geliyormuş...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi olan hikâyenin namusunu temizlemek için albaştan etti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Adamın birini köye göndermişler...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yeni gelen:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hocanın birini demiştiniz!» diye düzeltti.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet. Hocanın birini köye göndermişler... Bir gün akşam namazından sonra, bir köylü sokulmuş yanına. Hocam, demiş, izin verirsen bir şey soracağım, İsa Peygamber, gökyüzünde ne yer, ne içer, çok merak ettik de... Hocanın tepesi atmış, ulan, demiş tam üç gündür köyünüzdeyim, bizim hoca, ne yer, ne içer diye sormazsınız da, gökteki İsa'yı sorarsınız!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yeni gelen, kimseye sözü teslim edeceğe benzemiyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Biz açlık deyince ne anlıyoruz. Sorarım size! Türkiye'de kaç memur öğlenleri sıcak yemek yer? Kaç memur sandviçle nefis körletir? Kaçı, sabah yediği ile durur, kaçı akşam yiyeceğini düşünür de oyalar kendini? Memur diyorum, dikkat buyurulsun: Hademe değil, kapıcı değil, işçi değil, işsiz değil... Şu kıraathanede oturanların kaçı öğle yemeği yiyecek bugün?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Fransız işçisi sofrasında şarapla, biftek bulamazsa basar yaygarayı, açlıktan ölüyoruz, diye... Biz simidi bulduk mu ağzımızı açıp gık bile demeyiz. Ben Fransa'dayken Fernandel'in atelyesinde... Oğlum bir çay daha... Bir de nargile... İkramlı olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nargile gelene kadar, güvensizlik üzerine bir konuşma yaptı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hükümet halka neden güvenmiyor, yani neden itimat etmiyor, anlıyamıyoruml» diye başladı. «Bakın iki çay söyledim, bir de nargile. Garson «Ver parayı!» diye sarılmadı yakama. Şimdi ben Beylerbeyin'den geliyorum. Dikkat buyurun beyler!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Biletimi aldım, bindim vapura!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nargilenin işleyip işlemediğini kontrol etti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vapur kalkar kalkmaz izbandut gibi iki adam daldı salona. Sağlı sollu başladılar taramaya yolcuları. Dikildiler benim de karşıma: «Bileeet!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Elimi soktum ceketin üst cebine, yok! Ben bileti yalnız bu cebime korum. Yok, yok... İster istemez öbür ceplerimi de karıştırmaya başladım, yok! Gitti, geldi sordu. «Yok!» «Bilet de bilet!» diye tutturdu. «Bana itimat edin ki aldım!» dedim. Bilet de bilet!.. «Öyleyse ikinciye!» dediler. Kuşkulu bakışlar önünde kalktım ikinciye. «Bulurum diye umudumu kesmemiştim.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bulabildiniz mi?» diye sordu öğretmen emeklisi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bulamadım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya, vah, vah! Sonra?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aldım bir bilet daha, çıktım. Yani demek istiyorum ki bu iki izbandutun vazifesi ne? Benim gibileri birinciden ikinciye kaldırmak değil mi? Güzel! Ne alırlar bunlar? En azından beş yüz... İkisi bin lira... Benden ne kazandılar?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nasıl olsa çıkarken kapıda bilet kesecekler. İdare kazansa kazansa bir mevki farkı kadar para kazanacak değil mi?.Bunu da kaldırsa...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neyi!» diye kaşlarını çattı Cevdet Barlas.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mevki farkını!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olur mu böyle şey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olur tabiî... Tünelde olmadı mı? Bu adamların o zaman sebebi vücudu ne olur?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Biraz olsun halka itimat etmeliyiz. Bir adamın parası yok da vapura bindi diyelim. Ne çıkar? Vapur mu batar? Yoksa Denizcilik Bankası mı? Şu kadar milyon lira zarar ediyor da hâlâ batmıyor. Batmaz da... Ben yakında bir meyhane açıyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Laftan lafa atlayacak oldu. Hurşit Bey önlemek istedi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırakın meyhaneyi canım. Kahve daha kazançlı!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim açacağım meyhane öylesi değil, aydınlarımız için. Dekorlarına bile başladım. Adını şimdiden söyleyebilirim: Ahır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne ahır mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yoo! Gülmeyin baylar. Ben orada müşteriye itimadı öğreteceğim. Parası olan da, olmayan da içecek. Adını mı beyenmediniz?... Durun biraz daha açıklayayım. Bir at arabası ortada...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atları!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atları da, yolcuları da müşteriden... Koşumlar, saman çuvalları... Yem torbaları...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın tutamadı kendini:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutar bu meyhane!» diye bağırdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«DuurL Sözümü kesmeyin! Şarap kovayla gelecek müşterinin önüne... Herkes kafasını sokup içecek. Garsonlara düşen en önemli iş nedir, biliyor musunuz?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sadece ıslık çalmak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizamı Yalçın bir iş adamı bilgiçliğiyle:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutar diyorum size!..» diye kalktı ayağa. «Tutar bu iş. Bizde o kadar çok beygir var ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mezeler yem torbalarıyla verilecek... Bağlanacak müşterinin boynuna...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Torbalar boş da olabilir. Bir yem borusu çalarsın, yeter. Beklemesini de biliriz biz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutar bu meyhane! dostum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutar azizim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutmak da ne kelime. Sonra duvarlara şöyle vecizeler asacağım: At, sahibine göre kişner. Sen eşek olduktan sonra binen çok olur! Arpayı nerde yersen orda kişne!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir vecize de benden.» dedi, «Kişnemek serbesttir, çifte atmak yasak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ahırın sahibi konuşmayı şöyle bir toparlamak için, Cevdet Barlas'a döndü ilk önce:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Söyle rica ederim, tutmaz mı meyhane?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl tutmaz! Yalnız sıkı bir disiplin ister. Kırbaç düşmeyecek elinden!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Karakola da yakın olacak.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Uzun saçlı müşteri, sağında oturan Hurşit Bey'e döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen ne dersin, tutar mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sonra sıradan sordu. Cevap beklemeden kalktı ayağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yakında açıyorum!» dedi. «Hepiniz davetlisiniz. Size kova kova şaraplar...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Torba torba mezeler. Gazeteye ilân verdim, uzun ıslık çalmasını bilen garsonlar aranıyor diye...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Önce Cevdet Barlas 'ın nezaketle elini sıktı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hadi hoşçakal!» dedi, «Beklerim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sıradan el sıkıp çıktı dışarı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İnsan bu adamı dinleyince, neye memlekette bu kadar işsiz var diye kızıyor.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İnsanda biraz buluş olmalı... Yani kafa olmalı biraz, yaratıcılık!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas'a döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimdir bu bay?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tanımıyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl tanımazsın yahu! Geldi, önce senin elini sıktı... Giderken de öyle...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benden sonra da Hurşit Bey'inkine yapıştı. Sen tanıyor musun, Hurşit Bey?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yoooo!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen Nabi Bey?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben de tanımıyorum. Herhalde patronun tanıdığı olacak ki cesaret alarak girdi aramıza!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yok be yahu! Nerden tanıyayım!» diye telâşlandı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım sizin genç İttihatçılardan falan olmasın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaşı ne, başı ne herifin! Ellisinde var, yok. İttihatçı dediğin en az benim yaşımda olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yular takmaz Niyazi, emeklilerin başında dikiliyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimin misafiriydi bu zat? İki çay bir nargile... Kim verecek parasını? Yani kime yazayım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Suçlu suçlu herkes birbirinin yüzüne bakıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben tanımıyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim tanıdığım değil!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilmiyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kim bilir, kim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yooo! Hiç telâşlanmayın!» dedi, «Ben tanıyorum! Bir işsiz, o kadar... Cebinde on parası yok! Yaz benim hesabıma!»</span></p>

  <p style="margin-bottom: 0.0001pt;"></p>

  <h1 id="sigil_toc_id_2" style="text-align: center; margin: 0cm 0cm 0.0001pt 35.4pt; text-indent: 35.4pt;"><b><span style="font-size: 10pt; font-family: 'Times New Roman', serif;">DOKUZ NUMARANIN TEMELİ</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Köşebaşındaki arsaya kapı kadar tabelâları yatıran tabelâcı Rıza, avuçlarına hohlaya hohlaya girdi kıraathaneye:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dinine yandığım!» dedi,«Düştü parmaklarım soğuktan!» Şoför Cemil çayını avucunun içire almış, öyle içiyordu: «Şu radyonun hiçbir şeyine inanmam! Çok denedim, bu gece soğuk, sıfırın altında üç, sıfırın altında beş dedimi, tıpatıp çıkıyor.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Geçti sobanın başına. Önünü arkasını ısıttı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aç şu radyoyu da türküleri olsun dinliyelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Garson Niyazi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Açılmaz!» dedi .</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden açılmazmış!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Patronun emri!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ulan, burda müşterilerin sözü geçer. Demokrasi var be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Burası Meşrutiyet Kıraathanesi... Müşteriden önce patron gelir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Uzandı radyonun düğmesine:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok konuşma! Bana bi çay yap! İşte o kadar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Önce bir hırıltı duyuldu. Sonra peşten bir Köroğlu türküsü başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kır at köpögünden, düşman kanından. Çevre dolup, şalvar ıslanmalıdır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı Rıza:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şalvar ıslanmalı, içerden mi, dışardan mı? Yahu şalvar dedim de aklıma geldi kurtçulardan biri parti kuracakmış. Toplayacakmış adamlarını da...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sana ne, kuracaksa...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sana ne olur mu? Ulan, ben tabelâcıyım, iş çıksın bize de... Geçen gün, bir makarna tabelâsı ısmarladılar. Bin lira istedim. Vermem dedi... Sen verecek değilsin ki dedim, makarnayı yiyen verecek... Adamın aklı yattı. Arkadaş, sağcı partilerde çok iş vardır... Hitler ortaya çıktığı zaman propaganda masraflarını top fabrikası sahipleri vermiş, verdiğinin yüz katını ilerde çıkartmak için.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizde top fabrikası mı var be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Her memlekette top dökmek âdettir. Millet nedense hoşlanıyor kuru gürültüden.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bizde de kuru sıkı Ramazan topu atılır... Dedim ya...Avrupa'da bu gibi partileri ya gericiler destekler, ya da büyük fabrikacılar... Bizde de celepler, tefeciler, kabzımallar, toptancılar arka çıkar. Hitler Yahudi düşmanıydı değil mi? Bizim sağcılar Yahudi dostu! Bütün Yahudilerimiz, ırkçıların can dostu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Turancılar, bağırıp çağırdıkça yağ bağlıyor yürekleri... Neden mi, diyeceksin...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağcılarımız sıyırma kantar devletçiliğe karşı da ondan, «Hadi açın keselerin ağzını» diyorlar, açıyorlar. Karga mandayı hayrına bitler mi? Her şey karşılıklı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaş boşuna çeneni yorma! Aklın ermez bu işlere... Ben ceza ödemekten feleğimi şaşırmışım, kafam tekliyor bu işlerde... Niyazii... Bak şu nargileye... Çekmiyor ölüsü kınalı... Al, şu başı da, bir deliver!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi dipteki masadan seslendi tabelâcı Rıza'ya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yoksa sen de mi özeniyorsun bu partiye...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerden çıkardın be abi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yükü tuttun bu günlerde... Patron oldun! Her gün karşıdaki arsada iki tabelâ</span> <span style="font-family: 'Times New Roman', serif; font-size: 10pt;">yatar, tabut kapağı gibi...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Patronlar için parti mi yok, memlekette... Açmaz bizi bu partiler... Bizim tulum leş gibi tiner kokar. Girelim desem de sokmazlar içeri. Burunları rahatsız olur onların. Abi be, sana bir şey diyeyim mi? Biz bilmeyiz haddimizi. Bakmayız da donumuzun yırtığına, rüzgara karşı gideriz. Neyimize gerek ırkçılık bizim! Aç açına insan kalkar da taa Orta Asyalar'a gider mi? Atalarımız zor kurtarmış kendilerini oralardan! Enver Paşa gitmiş de ne olmuş! Bilirsin sen!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman!» dedi. «Sakın Nizami Bey duymasın. Sokmaz seni Meşrutiyet Kıraathanesi'ne!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü emeklisi, ağzı burnu kaşkolla sarılı girdi kıraathaneye:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vallaaa...» dedi, «Bizim meteoroloji istasyonları güzel çalışıyor. Soğuk, soğuk!.. Sıcak,sıcak!.. Hiç şaşmıyorlar!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Soğuk, sıcak işlerinde iyiler de abi...» dedi, «Şu sis işinden pek çakmyorlar gibi geliyor bana. Geçen sabah Boğaz'a bir yolcu aldım. Az kaldı bindirecektim bir kamyona... Arabalıynan karşıya geçmiştim. Bi sis bastırdı ki sorma! Sis değil, duvar! Kaldım karşıda... Oysam radyoyu dinledim de sisin lâfını bile etmediydi.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haber verseydi ne yapacaktın?» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçmezdim karşıya! Enayi miyim ben! Araba vapurunun radarına güvenip hem malımı, hem canımı kor muyum tehlikeye?.. Ama geçen gün müşteri beklerken okudum gazetede...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yazıyordu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu sis işini de yoluna koyacaklarmış...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl koyacaklarmış yoluna?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yeni istasyonlar açılıyormuş. Dur neydi adı? Ha!.. Sismoloji... Sismoloji istasyonları...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü emeklisi Haluk Ekerbiçer şemsiyesini astıktan sonra yanaştı emekliler masasına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Selâm!» dedi, «Kurudu canına yandığımın kaktüsü... Kızım ölmüş gibi acıdım.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi gazeteyi indirdi yüzünden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Müjde!» dedi, «Almanlar'a maydanoz satıyoruz! İşimiz iş, bundan sonra... Bol döviz girsin be! Girsin de ferahlayalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Uzun bir «Ohhh!» çekti öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kredi açarlar bundan sonra maydanozculara!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hepsi bu kadar değil! Macarlar'a sülük... Fransızlar'a salyangoz... Saka kuşu... Keçiboynuzu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Arkadan biri sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yapacaklarmış bu maydanozu acaba?.. Salataya mı doğrayacaklarmış?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Posta emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onlar salataya ne doğranacağını senden iyi bilirler.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hitler bol bol doğradı senin dediğini»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben sahra postalarında çavuştum seferberlikte. Herifler bayılırlardı maydanoza... Bayağı kaz gibi otlarlardı. Sonra maydanoz deyip geçmeyin, ilâç bile yaparlar maydanozdan... Çok şifalı olduğunu söyler eski hekimler... Uyandırır derler erkekliği...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyle mi?» dedi,«Ben hiç sanmıyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden yahu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok yerim de, avuç avuç... Ya maydanozun eski hızı kalmamış, ya da bizim hızımız.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru Ali Derman, Cemal Zülfü'nün kulağına eğildi</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üç tutam karabiber. Turp tohumu... Nöbet şekeri... Yarım fincan da zerdeçal...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaaaz!» dedi Malmüdürü, «Hindistan cevizi rendesi olmadan macun, bir şeye benzemez... Sonra efendim havuç... Havuç deyip de geçmeyin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben el yazması bir kitapta gördüm, cevzi bewa... diyor. Mısırçarşısı'nda aradım, buldum, koydum benim tertibin içine... Allah sizi inandırsın, benim sekiz numara var ya... İlhan! İşte bu tertipten peydahlanma...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zerdeçalı biraz fazlaca koymuşsun. Oğlan, kayısı gibi sapsarı çıkmış!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırak şakayı!.. Başka bir tertip daha... İki fincan bal... Boca edeceksin bir kâseye... Bir fincan da balık yağı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Balık yağımı... Geç bu macunu!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Duuur! Kara tavuğun beyaz yumurtasını kıracaksın. Onu da kâsenin içine boca...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Adamakıllı çırpıp bırakacaksın ayazda... Aç karnına gözlerini kapayıp, burnunu tıkayıp şifa niyetine bir çektinmi, Allahı'nı seven tutmasın bizim Selâmi Bey'i!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hangi mide kaldırır bu zehir zemberek macunu beee!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hükümetin yapacağı en akıllı iş maydanoz ekimini teşvik... Alıcısı arttı maydanozun... Almanlar'dan önce bizim Zülfü Bey'le Telgrafçı... Birde Ali Derman...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ekerbiçer:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vekâletteydim, İkinci Dünya Savaşı yıllarında...» diye başladı, «Afrika'daki askerler için domates almaya geliyor İngilizler... Ne kadar domatesiniz varsa alacağız diyorlar... İşte size bol avans!... Bizim vekâlet yurdun dört bucağına heyetler çıkarıyor... Domates üretimini nasıl arttırırız diye. İncele babam incele... Hangi bölgede, hangi tip domates yetişir? Rapor üstüne rapor yağıyor merkeze. Tam bir yıl bu incelemeler sürüyor. Domates bekleyen İngiliz dostlarımızın sonunda sabırları tükenip telgrafla soruyorlar. Bizim domatesler ne oldu, diye... Vekâlet, bütün raporları özetleyip veriyor cevabını:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaptığımız uzun incelemeler sonunda, topraklarımızın domates yetiştirmeğe asla elverişli olmadığı anlaşıldı. Özür dileriz. Nasıl, çok bilimsel değil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman Nabi Bey'ciğim, bir de maydanozun teşvikini çıkarma! Uzmanlarımızın rahatını kaçırırsın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru emeklisi ayağa kalkmış ceplerini karıştırıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyazi!» diye seslendi, «Bir bardak su!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Aradığını bulamıyordu bir türlü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu kıraathanenin iki şeyi meşhur: Biri çayı, öbürü baş ağrısı, canına yandığım, şu kömür kokusu yok mu, bitiriyor beni!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi sinsi sinsi güldü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aspirin mi arıyorsun?» dedi. «Bende daha iyisi var... Sibal|in!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilirim!» dedi, «İyidir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dört köşe bir kutudan iki tane çıkardı, verdi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dayan!» dedi, «İkisini birden! Bıçak gibi keser!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Su gelmişti. Hapları teker teker dilinin üstüne koyup yuttu. Kalan suyu da bir dikişte çekti.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ohhh!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi konuyu karşı masaya kaydırmak için tabelâcı Rıza'ya seslendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek karga boşuna bitlemezmiş mandayı ha!» dedi .</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyle abi! Benim zorum şu tabelâ memurlarından! Sacı çakıp da astarını çekmeğe başladım mı hemen biterler: Kimin bu tabelâ?..Nereye asılacak?.. Tabelâ dükkândan çıktımı, onlar da düşerler peşine... Vazife dediğin böyle yapılır, aşk olsun heriflere doğrusu! Gün sektirmezler, kör olayım, çıkarırlar mezuralarını, Afişi ölçerler. Bir metrekareden büyük mü? Hemen yapışırlar koçanlara. . .</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İster hepsini ver, ister dörtte birini... Ver de, ne verirsen ver! Geçen gün bizim dükkânın tabelâsını değiştireyim dedim, dakka geçmedi, onların da üstündekilerden biri dikildi karşıma. Olmadı dedi, metre karesi eskisini aştı. İdare et dedim. Asılır da asılır. Kızdım, neyse borcumuz verelim, dedim. Yüzelliden kapı açtı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yoktu üzerimde yirmi lira koydum cebine... Nedir o, diye bozuldu, yirmi lira ha!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İnsaf be!.. Hele şunu elli yap demez mi? Sonunda anlaştık... Geçen gün yabancı konsolosluklardan birinde çalışan bir tanıdık geldi. Rıza, dedi, durum berbat, bizim firmanın tabelâsını komünistler çaldı! Ne olmuş çaldıysa dedim, yaparız bir tane daha!.. Ne olmuşu var mı? Nerdeyse Türkiye'yle münasebetler kesilecek!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâyı bulamazsak iş kötü! Dur be, dedim kes şamatayı! Tabelânız neden yapılmaydı? Mel mel bakar yüzüme. Yâni dedim, saç mı, kontraplâk mı, pirinç mi?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Pirinç, dedi. Öyle desene beee! Koş, doooğru hurdacılara! dedim. Koştu, 100</span> <span style="font-family: 'Times New Roman', serif; font-size: 10pt;">liraya aldı tabelâyı geriye... Aldı da, siyasî münasebetler birden düzeliverdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcılık deyip geçme Zülfü Bey!..Dış politikayla da ilgilidir, iç politikayla da... Sağcı partilerin kuruluşunu beklemem boşuna değil benim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru bir kez daha kalkıp oturdu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Zülfü Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl!» dedi, «Geçti mi başın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru ters ters baktı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen bana ne hapı vermiştin allasen? Yoksa Sibaljin değil miydi verdiğin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne telâşlanıyorsun be! Bize neler gösterdiler de neler yutturdular bugüne kadar. Ben sana Sibaljin gösterip, Hormobin yutturdumsa ne olmuş. Bak Turancılar parti kuracakmış. Orta Asya'ya gidecek kafatasçılar lâzım, memlekete. Kalk bakalım, vakit kaybetmeden. Doğru eve, marş marş! Böyle atılsın dokuz numaranın da temeli!»</span></p>

  <h1 id="sigil_toc_id_3" style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">KARI NASIL BOŞANIR?</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kapıdan girince, birkaç adım attı, durdu. Bakışlarıyla yarım daireler çizdi, kıraathanenin içinde. Kendisini, oturup bekleyecek olanları aramaktan çok, bir karşılayıcı gözlediği anlaşılıyordu. En azından, çantasını elinden alacak, paltosunu çıkarırken yardım eden yok, hiç olmazsa önüne düşüp yer gösterecek bir garson...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Takmaz Niyazi, bu kıraathaneye ilk defa ayak basan bu çıtkırıldım müşteriyi de takmadı. Yarım ağız, bir:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyrun beyim!» çekti, o kadar. Daha fazlasını kime yapmıştı ki bu zıpçıktıya yapsın! Doğrusu, bu bile bir başarıydı, onun İçin.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yeni gelen, önce elindeki çantayı, tozunu üflediği masaya bıraktı. Garsona umutsuzca bir göz attıktan sonra, eldiveninin bir tekini çekiştire çekiştire çıkardı. Oturacağı sandalyeyi eldivenli eliyle ayarladı. Sağ tekini de sıyırdı peşinden. İkisini birden parmaklarının uçlarıyla sıçan ölüsü gibi tutarak, attı çantasının üstüne artık oturabilirdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir süre, Niyazi'yi izledi gözleriyle. Tam yanından geçerken:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bakar mısın?» dedi, «Sil şu masanın üstünü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Peki» dedi. «Sileriz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gitti, geldi. Bilardonun saatini kesti. Kapıdan çıkanlardan hesap aldı, işi biten tavlayı şangırtıyla tepesinin üstüne dikti. Götürdü, yerine koydu. Sonra ocaktan aklığını yitirmiş bir bezle döndü, yeni gelenin masasını, gözlerinin içine baka baka sildi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne içersin?» dedi, «Çay yeni demlendi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hemen cevap vermedi, yeni gelen. Kuşkulu kuşkulu Niyazi'nin yüzüne baktı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İyi kahveniz var mı?» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bulunur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani katkısız, temiz kahve?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Alıyoruz kuru kahveciden. Müşteriler beğeniyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Emin misin katkısız olmadığından?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Basıp gidecekti Niyazi. İki adım attı, durdu. Bugün efendiliği üzerindeydi demek:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimsenin bir şey dediği yok!» dedi, «Beğeniyorlar ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Pekiii... Şekeri az bir kahve... Karbonat falan istemem. Kesme şeker atın cezveye. Aman fazla kestirmeyin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Peşinden ekledi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak hele!» dedi, «Garson efendi! Kahveyi havagazında yapıyorsanız, hiç zahmet etmeyin sakın! İstemem!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Söver gibi cevap verdi Niyazi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kömürde yapıyoruz... Kömürde! Kömürde!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kapalı şişe suyunuz?..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bulunur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne suyu alırsınız?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Su işte... Şişe suyu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bardağı güzelce yıka!.. Gıcır gıcır!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi ocağa doğru giderken, emeklilerin masasına uğradı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim...» dedi, «Bugün bir cinayet çıkabilir elimden... Böylesini, ne gördüm, ne de duydum. Züppe, kendisini ne sanıyor!» Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Orta Tedrisat Müfettişi ‘ne benziyor!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» dedi, «Yeni yetişme kaymakamlardan olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zannetmem!» dedi Malmüdürü, «Kıtipiyoz bir deftercidir, gelir vergisi deftercisi...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık memuru:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben size bir şey söyleyeyim mi?» dedi, «Bu adam, olsa olsa, Sağlık Müfettişi'dir. Şişe suyunun, ne suyu olduğuna kadar sordu.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komiser emeklisi Hidayet Akalın:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiçbiri değil... Şube Müdürü'dür, Hukuk Fakültesi'nden yetişme... Böyle olur hep bunlar, çatalı eldivenle tutar bizim mesleğe girince!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutan emeklisinin, Komiser'le yıldızı barışık değildi. Sırf onun ileri sürdüğü Şube Müdürü benzetmesini kötülmek için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aç gözünü de iyi bak!» dedi, «Bu adam su katılmamış koçancı be! Şu çantaya baksana sen! Tahminlerinde hiç isabet yok. Pekii, sen, kamyon farelerinin, kamyonlara şehir dışından bindiğinde inat ediyor musun hâlâ? Bütün bu fareler, araba vapurunda yuvalanırlar kamyonlara... Polisin ihmali, alakasızlığı, dikkatsizliği ne işler açar bizim başımıza! Kamyon farelerinin adamları Üsküdar iskelesinde arabalarında beklerler onları. Düşerler Kamyonun arkasına. Biçimli bir yerde fareler başlarlar ipleri kemirmeye... Denkler açılır, top top kumaşlar dökülür yollara. Anladın mı yaaa Akalın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hidayet Akalın:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» dedi, «Hayır Sayın Barlas! Kamyon fareleri, araba vapurları içinde yuvalanmaya cesaret edemezler kamyonlarda, fareİer, kendi isteğiyle kapana girer mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">"Ben, kaç kamyon faresi enseledimse hepsi de şehir dışından binmediğini açık açık itiraf etti.» Hele bir etmesin bir araba sopa!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi, yeni gelenin kahvesini koymuştu önüne. Şişenin ağzını açacaktı ki müşteri huysuzlandı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çek elini!» dedi. «Ben açarım! Kahve nasıl? Dur gitme!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir yudum aldı, alır almaz, fırladı yerinden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Al götür, istemem!» diye başladı yaygaraya, «Ne dedim ben sana! Çok şekerli mi olsun dedim. Götür, götür!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi, bir lahavle çekip, emeklilere bir göz attıktan sonra, aldı kahveyi, götürdü. Yeni gelenin gözü kapıdaydı. Bir beklediği olacaktı. Kıraathanenin, en azdan on dakika ileri giden saati, onu büsbütün sabırsızlandırıyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şişeyi aldı eline yeni gelen, ışığa doğru çevirdi, çalkaladı. Dibindeki tortular çıkmıştı üzerine. Bardağa yapıştı. Evirdi, çevirdi. Sonra garsonu izledi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bardağı da beğenmemişti, suyu da...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü Hulki Bey, başını hışımla çevirdi öbür yana:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Deli edecek bu adam beni!» dedi, «Ellerim titremeğe başladı hırsımdan. Allah kahretsin. Bugün Niyazi'nin efendiliği de üzerinde aksi gibi, kolundan tutup da atamadı dışarı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâcivert Amerikan pardösülü biri girdi kıraathaneye. Girmesiyle, az önce gelen titiz müşteriyi görmesi bir oldu. Doğru geldi masasına, oturdu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haber bırakmışsın eve!» dedi. Bir süre çevresini inceledikten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kuzum Nihat bu batakhaneyi nerden buldun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen önce şu boşanma işini anlat! Bitti mi bu iş?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen de bir kelimeyle şu dernek işinden haber ver, kuruldu mu, dernek?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet! Bir haftadır kara sular indi ayaklarıma! Kuruldu çok şükür!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oh, oh... Buna çok memnum oldum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Beş on dakika kadar, o dört arkadaş da gelecek... Senin adını koymadım beyannameye! Anlat bakalım, nasıl silkeledin karıyı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Biliyorsun, bir senedir ayrıydık, karıyla. Nerde yatıp kalktığı bile belli değildi namussuzun. Üç bin lira vereyim, beş bin lira vereyim, bırak yakamı dedim, bırakmaz. On bin istiyor! Mahkemeye gidiyoruz. Ben kocamdan memnunum diyor da, başka bir şey demiyor. Arada çocuk var ya. Her sabah tam sekiz buçukta telefon ettiğine göre... Olsa olsa telefonlu bir erkekle düşüp kalkıyor. Bu telefon mutlaka onun telefonu. Metresliğini mahkemede bir ispatlarsam, bir oturumda ayrılırız dedim. Onun da buldum kolayını. Ayrıca ne para, ne pul... Bir sabah telefon etmeden önce erkenden kalktım... Bir dilekçe yazdım Emniyet Müdürlüğü'ne hayatım tehlikede dedim. Bir kadın, hergün saat sekiz buçukta telefon ediyor, beni ölümle tehdit ediyor, diye. Nasıl, şık değil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok şık ama...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Emniyetten hemen ertesi gün, hangi numaradan telefon edildiğini öğrendim. Bu sefer bir dilekçe de Telefon Müdürlüğü’ne. Öğrendiğim numarayı gösterecek bir aparey ekliyeceğim diye. İkinci gün, damladım dilekçemin peşinden. Masrafını, gününü öğrenmek için! Dosyalar çıktı. Benim verdiğim düzme adresin, telefon numarası tutmadı birbirini tabii... Nasıl olur, diye bağırdım, çağırdım. Hadi, dedim, telefonda aradığımız numarayı bulamıyoruz. Siz, adımızı, adresimizi nasıl olur da bulamazsınız! Öğreneceğim adresi çoktan ezberlemiştim tartışmamız sürüp giderken.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Mahkeme gününe kadar ne baskın, ne suçüstü. Mahkeme sabahı, o açmadan ben çevirdim telefonu. Alo, dedim; Nermin Hanım! Şaşkına dönmüş olacak ki, kapatmayı</span> <span style="font-family: 'Times New Roman', serif; font-size: 10pt;">bile düşünemedi. Hangi evde, kimin yatağında olduğunu biliyorum, dedim. Ne kadar olsa oğlumun annesisin! Zinadan içeri girmeni istemiyorum. Bugün mahkemeye gel, insan gibi konuşacağına söz ver. Hayır desen, hemen şimdi basılacaksın!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Söz verdi mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vermeyip de ne yapacak! Geldi mahkemeye. Bir oturumda Ayrıldık!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bravo!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bunlar benim için, bilirsin ki çok ufak iş! Şimdi sen anla bakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kurdum derneği, dedim ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Adı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Veremlileri Kurtarma Derneği!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimden? Veremden mi, doktordan mı? Yakınlarından mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Herkesten!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yer?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şimdilik Meşrutiyet Kıraathanesi'nden idare edeceğiz! Şu masa nasıl?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Emeklilerden biraz uzak olsun masa! Çok sokulmuşsun burunlarına! Peki, nerde kaldı senin profesyonel veremliler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yöresini bir kez daha gözden geçirdi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geliyor, seninkileri» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nihat gelenleri görmüştü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu nerden buldun bu çarpılmış herifleri!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Derneğin biraz gerçeğe yakın olması için, bunlara da iş düşecek... Yönetim Kurulu'na aldım onları. Ölü, diri bütün veremliler tabiî üyemiz. En önemli işimiz sanatoryumlara, prevantoryumlara hastanelere hasta yatırmak... Bu bölgeyi merkez olarak seçmemin sebebi bütün verem doktorlarının, muayene yerleri burada.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yataklar elli liradan başlıyor, hastanesine, uzmanına göre yüz liraya, iki yüz liraya kadar çıkıyor.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Peki, sen ne alacaksın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hastasına göre! Elliden iki yüze kadar! Yani doktor kadar, biz de alacağız?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Allah bereket versin! Şimdi Nihat'çığım, bütün bankalar sende. Biliyorsun? Hayır cemiyetleri için her banka müdürünün bin liraya kadar bağışta bulunma yetkisi var! Daha fazlası için Yönetim Kurulu'ndan karar ister.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bana ne vereceksin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yüzde elli, nasıl?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zarar ederim daha az alırsam! Düşün bir kere. Her banka müdürünün çocuklarının okul kitaplarından tut, tiyatro, sinema biletlerine kadar hep benden çıkacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Senin bileceğin iş bunlar. Makbuzlar çantada. Yahu, benim kahve hâlâ gelmedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bak, garson efendi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kalktılar, gelenlere yer gösterdiler. Dördü de birbirinden sıskaydı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sandalyelerin birer ucuna iliştiler.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çok geçmeden Başkan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaşlar!» diye başladı. «Derneğimizden ilk faydalanan sizler olacaksınız!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Her birinize beş yüz lira aylık! Şunu da unutmayın ki, verem yüzünden yaşıyanlar, ölenlerden daha çoktur. İlk işimiz büyük bir bina tutmak. İkinci işimiz, reklâm dağıtıp üye kaydetmek... Siz dördünüz her gün hastaneleri dolaşacak, üye kaydedeceksiniz! Ölü, diri bütün veremliler üyemizdir!» «Sarı</span> <span style="font-family: 'Times New Roman', serif; font-size: 10pt;">Gazete» adlı haftalık bir gazete de çıkaracağız! İlk hedefimiz, doktorları sosyalleştirmek. Her doktora aylığından fazlasını verdikmi, Sosyalleşti demektir. Hastanelere yalnız üyelerimiz yatacak. Sağlık Bakanı diyor ki...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Memleket dışında tam iki bin beş yüz doktor var. Bu gidenlerin hemen hepsi de genç! Kodamanlar tutmuş köprü başlarını bin lira, iki bin lira vizite...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hastaneler onların elinde. Genç doktorları biz destekleyeceğiz. Her nöbetçi doktorun hasta yatırmak yetkisi olduğundan ötürü...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Profesyonellerden biri, lâfa karıştı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kanamadan yalnız! Öksüreni aksıranı yatırmıyorlar.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim üyeler de hep kanamadan yatar bundan sonra. On bin hastaya, on dört yatak düşüyormuş memlekette. Eh o da bizim üyeler için... Bak, garson efendi, ne oldu benim az şekerli? Ağzım dilim kurudu be! Temiz bir şişe de su. Veremlileri Kurtarma Derneği'nin Başkanı var aramızda. Mikroplu su istemem. Boğuşmayalım sonra! Kapatmasın kahvenizi! Buyrun, siz de söyleyin arkadaşlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Az sonra Niyazi Takmaz, büyük bir tepsiyle döndü. Eğildi Nihat'ın kulağına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak!» dedi. «Şu tepsiyi, olduğu gibi kafana geçirmemi istemiyorsan, ne sudan, ne kahveden ağzını açıp bir tek lâf etmeyeceksin! Bir sabır... İki sabır... Biz de insanız be! Elimden bir cinayet çıkmasını istemiyorsan iç kahveni, sesin soluğun çıkmasın!»</span></p>

  <p style="margin-bottom: 0.0001pt;"></p>

  <h1 id="sigil_toc_id_4" style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">KURT MU? TİLKİ Mİ?</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hilmi Uçaner, heyecandan kısılmış bir sesle:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kül yutmaz o!» dedi. «Eski kurttur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kurt mudur, tilki mi?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kurttur o, kurt!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey düzeltti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dediklerine göre tilki, onun kafasının içinde dolaşırmış.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ali Ergüder ekledi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hem de dokuzu birden... Dokuzu birden dolaşırmış da dokuzunun da kuyrukları birbirine değmezmiş...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kurtların en sabırlısıdır o!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilir yıllarca beklemesini!» «Gözü de pektir ha... Bekler bekler de...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zamanı gelince bakmaz adamın gözünün yaşına.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bol davalı Ahmet Bey, kaşlarını çattı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«142'nci maddeden 158, 159'a doğru gidiyorsunuz. Orda bile duracağa benzemiyorsunuz. Bu gidişle 161'de alacaksınız soluğu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hoppalaaa!» dedi. «Bizim Cevdet Barlas'ın kafasına uygun bir savcı çıktı en sonunda. Ahmet Bey'ciğim, yola girmişken 400'inci maddeye kadar dayan ki Cevdet Bey de rahatça sallandırsın seni!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Fazla lâf istemem, sizin hecelediğiniz devrimciliği biz çoktan ezberledik...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eeee... Sıra unutmaya geldi desene!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim Konya'da bir çobanım var. Yirmi beş yaşlarında... Çarığı attırdım, iskarpin verdim ayağına... Poturu çıkardı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eeee?... Sonra!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ütülü pantalon giydi... Peşinden...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kravat... Kolalı gömlek... Şapka!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hepsi tamam. Yeni yazıyı da öğrendi. En önemlisi sakalı, bıyığı da kazıttı, kökünden...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tanıdım!» dedi. «Tanıdım bu çobanı! Şimdi de manikür yaptırıp kaşlarını aldırıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bol davalı Ahmet Bey fırladı ayağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hakaret!» dedi,«Yarın Cumhuriyet Savcısı'na gidiyorum. Şahitsiniz arkadaşlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Duuur! Telâşlanma! Sakalla bıyıkla ne yobazlık olur, ne devrimcilik... Her kravat takan, aydın olsaydı memleket nur içinde kalırdı. Anayasayı taban halısı gibi çiğneyenlerin yarısından çoğu doktorla avukat değil miydi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gelelim bizim aslanlara!» dedi, «Biz adam yetiştirmeyi bir Kenara bırakıyoruz da bol bol aslan yetiştirmeğe kalkışıyorz. Aslan, dedilermi vidalarımız gevşeyiveriyor. İzmir Fuarı'nda nasılsa bir aslan, yavru yapacak olmuş, İzmirliler görmek için birbirlerini çiğnemişler.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geç bizim Turancılar'a!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerdeyse çarıkları çekip çıkacaklardı yola!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Belli olmaz, havalar ısınsın! Altaylar'da karlar erisin hele...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne olduysa ara yerde öğretmenlere oldu. Şöyle yüzü, iki yüzü bir araya gelip Ulus Meydanı'na doğru bir yürüyüşe geçelim dediler, burunlarından geldi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Okyaycıların şerrine uğradılar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Posta telgraf emeklisi bu remizli konuşmalardan bir şey anlıyamamıştı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilmem içinizde Mavromolos Şenlikleri'ni bilen var mı?» diye başladı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen nerden biliyorsun ki!..» diye meydan okudu, «Mavromolos Şenlikleri'ni ben bilirim ancak... Sarıyer'de öğretmendim bir zamanlar... Rum kızlarıyla kolkola Kasap Oyunu oynardık, çekerdik Mastikayı da...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu Kasap Oyunu ta o zamanlardan beri tekrarlanıp durur...» dedi; «Geçen gün bir kilo biftek alayım, diye girdim dükkâna, Kasap Ali kulağıma eğildi, iyi bir şey olsun mu, abi dedi, tabiî, dedim. Peki sen bana bırak... Bıraktım. Yağlı, sinirli bir iki parça eti sardı sarmaladı, buyrun abi dedi, şu kadar lira... Suratına acı acı baktım. Ne bakıyorsun dedi, dışarıya hayvan gönderiyoruz!.. Merak etme sen dedi. Amerikalı dostlarımızın bize gönderdiği İkinci Dünya Savaşı'ndan kalma et stokları daha tükenmedi. Bayat et yemeğe alıştık nasıl olsa...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi sözünü kesti: «Gelelim Mavromolos Şenlikleri'ne.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Posta telgraf emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mavromolos Şenlikleri'nin günü geldi mi, bütün İstanbul, dökülür Sarıyer'e...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">HeeeyyL Ne şenliklerdi onlar. Laternalar, utlar, kemanlar, darbukalar... Kasap Oyunları... Bütün Rum dilberleri orda! Su gibi akar İstafilinalar, Mastikalar.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gene böyle bir şenlik günüydü. Sabahtan başlamıştık içmeğe. Süslüydüm, sizin anlayacağınız. Şenlik alayı Sarıyer'e doğru çıkmış yola...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ben de akıntıya kapılmış gidiyordum. Önümde kadını bol, erkeği kıt bir kalabalık... Mavili beyazlı bir Rum güzelinin peşine takılmıştı ayaklarım.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kalabalık birden bire durunca Rum kızını kucağımda buldum. Sarıldım sıkı sıkı beline... Kız, nasıl anlatayım, bir içim Duziko... Enfes bir koku başımı döndürmeğe başlamıştı ki... Başıma çaat, diye bir şey indi... Bir keman...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Teller, tahta parçaları döküldü başımdan aşağı... Birden dar attım kendimi kenara. Bir kördöğüşüdür başlamıştı. Vuran, kıran, söven, sayan... yere yıkılan, bağırıp çağıran... Bir ara mavili-beyazlı güzel Rum kadını gözüme ilişir gibi oldu. Yanında güçlü kuvvetli bir delikanlı... Tam kolunu kaldırmış bağırıyordu ki kafasına küt diye bir şey indi, iri karınlı bir ud... Geçiverdi başına udun göğüs tahtası.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Delikanlı İngiliz Amirali'ne dönmüştü. Düşman kadırgasına yapılan bir baskına komut verir gibi bağırıyordu. Karımı kucaklayan o namussuzu gebertmezsem bana da Hiristo demesinler, diye... Neden sonra zaptiyeler sökün etti... Aradan iki gün mü ne geçti. Balıkçı kahvesinde oturuyordum. Bir tanıdık omuzuma dokundu. Vaaay arkadaşım, dedi, geçmiş olsun! Baktım bizim balıkçı Hiristo! Kafası sargıdan evliya kavuğuna dönmüş. Sesinden tanıdım. Benim alnımdaki sargı onunkınin yanında tek kat kordela gibi kalıyor. Sana da geçmiş olsun dedim, ne oldu böyle, balıkta mı oldu? Yok! dedi, balıkta değil... Mavromolos'ta... Namussuzun biri bizim karıyı yanımda kucaklamaz mı... İndirdim kemanı kafasına... Tuzbuz oldu...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sapı bile kalmadı elimde... Pekii dostum, sana ne oldu böyle?.. Ne olacak dedim, Telgrafhane'nin merdivenlerinden yuvarlandım, uyku sersemliği... İkimize de büyük geçmiş olsun, dedi. O boyuna söylenip duruyordu. Şu memlekette neler var, ne kendini bilmezler. Ne olduysa bizim kemana oldu ara yerde!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Delikanlılık bu!» dedi.«Olur böyle şeyler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutanı acı acı güldü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Delikanlılık ha!» dedi. «Delikanlılık deyip geçme öyle... Hitler öyle bir gençlik yetiştirdi ki... Hâlâ Almanya'yı ayakta tutan bu gençlik işte. Gençlik demek, disiplin demektir. Almanya’da harp içinde istihkakından fazla kim bir yumurta alabildi bakkaldan! Bakın bugün bile aynı gençlik...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi sözünü kesti.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şu Hamburg'da bakkal dükkânlarını yağma eden gençlikten söz açıyorsun değil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü elindeki gazeteyi yüksek sesle okumaya başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir Alman turisti, arabasına aldığı iki genç tarafından soyulduğunu iddia etmişse de tahkikat sonunda bir cinsi sapık olduğu anlaşılmıştır... Ve gençlerden ikisi yakalanarak muayeneye gönderilmiştir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçin bunları canım... Ben ne diyorum, siz ne diyorsunuz. Size disiplinden söz ediyorum. Disiplin gevşedimi böyle olur işte... Cinsi sapıklar çıkar ortaya...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hamburg'daki bakkallara hücum ederler... Bizim için tek kurtuluş yolu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi sözünü kesti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Orta Asya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman bırakın Orta Asya'yı!.. Çiçekten sonra, şimdi de Asya gribi başlamış!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Zamanın Cumhurbaşkanı 1944 yılının 19 mayısında bir nutuk söylemişti. Bu nutuktan sonra uzun zaman rastlamamıştık, Orta Asya hikayelerine... Dergilerde</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kelle kesem, gövde biçem, kan içem.» diye manzumelerde görünmez olmuştu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gene görünmez!» dedi, «Sen keyfine bak! Bir kurt masalı geldi aklıma...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kurtların en sevdiği şey neymiş biliyor musunuz. Ne kuzu eti, ne koyun ciğeri...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hiçbiri değil... Bayılırlarmış eşek kulağına... Kurt eşeğin, eşekliğini iyi bildiği için birden atılmazmış üzerine... Eşeği karşıdan görünce başlarmış yatıp yuvarlanmaya... Bir gün eşeğin biri, otları karnına kadar çıkan bir çayırda yayılırken taaa karşıda kurda benzer bir yaratık görmüş. Otlar öylesine diri, öylesine tazeymiş ki, başını yerden bile kaldırmamış. Kurt onun vurdumduymazlığından faydalanarak sürüne sürüne biraz daha yaklaşmış. Otlar ne kadar gizlese de gene yarı belinden yukarısı kabak gibi ortada... Eşek bir ara başını kaldırıp bakmış.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Değil, demiş, kurt böyle olmaz! Kurt bu kuşkulu bakışlardan kurtulmak için başlamış oynaklanmaya... Sıpalar gibi atlayıp sıçramaya. Eşek, gözünün ucuyla yaklaşan kurda bir daha bakmış:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» demiş. «Kurt değildir bu... Kurt dediğin avını görünce hemen sıçrar üzerine. Böyle oynaklayıp durmaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kurt bu kez de eşeğin kuyruk tarafına kaymış, bakışlarından kendini kurtarmak için... Eşek onun bu kaymasını görünce büsbütün umutlanmış:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Böyle kurt olmaz!» demiş, «Kulağı bırakıp kuyruğa bakan kurt daha dünyaya gelmemiştir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kurt da kurtmuş hani! Saatlerce beklemiş. Varlığını eşeğe tam unutturduğu sırada, hop, birden atlamış üzerine! Önce burnuna atmış pençesini, sonra yapışmış kulaklarına. Eşek böyle kıskıvrak sarılıp sarmalandığını görünce yana yakıla başlamış yaygaraya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oymuş!.. Oymuş!.. Oymuş!.. O!.. O!.. O!.. A!.. A!.. A!.. İ &nbsp;İ!.. İ!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Boldavalı Ahmet Bey'in tepesi atmıştı. Masanın üstündeki dosyaları koltuğunun altına yerleştirirken hırsından tiril tiril titriyordu. İşi tam tersinden alarak başladı ileri geri söylenmeğe:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hele biraz sabredin!» dedi, «Kanun bir çıksın. İlk davayı ben açmazsam bana da Bol davalı Ahmet demesinler! Kurt ha! Kurt!.. Ben sizin kime kurt dediğinizi biliyorum. Bütün çenesi düşükler bu kıraathanede toplanmış. En azından on dosya çıkarmazsam bu Meşrutiyet Kıraathanesi'nden, kazıtırım şu bıyıkları! Kurdu da gösteririm size, tilkiyi de!»</span></p>

  <p style="margin-bottom: 0.0001pt;"></p>

  <h1 id="sigil_toc_id_5" style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">TERKOS KAÇAĞI</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kıraathanenin suları dünden beri kesikti. Niyazi arka sokaktaki çeşmeden teneke teneke su taşıyor, boyuna da söyleniyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çırak ararsın, çırak yok!.. Nerde? Patronun evinde muşamba cilalıyor! Nerde bu çırak, evde bulaşık yıkıyor! Çırak da sensin garson da sen!.. Sular kesilir, hadi Niyazi, suya! Saka mısın, garson mu?.. Çekip gideceğim, anam avradım olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Amma da poz veriyorsun kendine haa!.. Sakalık kim, sen kim! Sakalar, yeni açılan bankalara ortak oldular. En külüstürü han, hamam apartman sahibi...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sakaymış! Ulan sen sakanın eşeği bile olamazsın be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil'in arabası çarpılmış, karşı garajda tamirdeydi. Öfkesinden iki gündür çay içiyordu kapının önündeki masada. Niyazi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kızdırma beni!» dedi, «Sana da ben çarparım sooona! Efendi, efendi otur oturduğun yerde!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dolu tenekeyi kahve ocağındaki küpe boşalttı, Acem Hüseyin:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu tamam!» dedi, «Bi teneke de helaya boşalt, sonra gel çayını iç!».</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil, dalına basıyordu boyuna:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oooh! Keka... Ha Meşrutiyet Kıraathanesi'nde garson olmuşsun, ha bu devirde emekli... Salla başını al maaşını!.. Boşuna buraya emekliler kıraathanesi dememişler. Patronu emekli, garsonu emekli, müşterisi emekli...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hayri Efendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Direksiyon yağ kaçırıyor. Motor yağ kaçırıyor, şanzıman yağ kaçırıyor...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi ekledi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl?» dedi, «Araban kolayladı mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Direksiyon yağ kaçırıyor. Motor yağ kaçırıyor... Müşteri yağ kaçırıyor.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tefeci Hayri Efendi işin parasal yanını kurcaladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eeee!» dedi, «Bir binliği var bu işin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neee!.. Üç bin sekiz yüz falan... Motörü indirdik. İstediği gibi yapsın da...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Var mıydı hazırda paran?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Uydurduk!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zor iş, şoförlük!» dedi, «Hem de pis meslek!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Birden hevesi kırılıverdi. Kimbilir, belki faizle para vermeyi düşünmüş olacaktı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim işim değil ya... Girmişiz bi kere... Geçen gün Sirkeci, Taksim yapıyordum. Yolların tıkalı zamanı. Önümde bi Şevrole zırt zırt duruyor. Şoförü başlıyor çığırtkanlığa: Taksim! Tarlabaşı Taksim! Tarlabaşı! Yürüüü, diye bir iki dokundum klaksona... Ben üç yolcuyla, girmişim yola... Onun dört yolcusu var, alt üst ediyor ortalığı... Şöyle bi sollayayım dedim. Kesti, açık göz yolumu. Ulan dedim, şoförlük haysiyeti yok mu sende!.. Taksim, Tarlabaşı ! Taksim, TarlabaşıL Salata soğan mı satıyorsun be! Açtı solundaki camı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ben özür dileyecek diye beklerken. «Ulan Laterna!» diye bozmaz mı ağzını! Ölmüş bu meslek dinine yandığım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tefeci Hayri Efendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani ne demek istedi, sana küfür mü etti?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bana küfür etse boşverir geçerdim. Altımdaki kız gibi Şevrole'yle alay etti, kendi arabasına bakmadan!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onunki ne marka?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şevrole!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne var bozulacak bunda! Onunki de Şevrole, seninki de!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen bu kadar çakarsın bu işten! Debriyajlı Şevrole kalkacak da benim otomatik Şevrole'nin üstüne lâf edecek. Öldük mü be! Yuh taş arabası diye fırladım direksiyondan. Ulan Laterna senin babandır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü gözlüğü çıkardı. Taaa dipteki masadan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gerisini ben söyliyeyim!» dedi, «Bir düdük... Bir düdük daha... Trafik polisi uzandı, ver ehliyetini!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Orda miydin be Babalık!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hep öyle olur. Sen kızacaksın. O salata soğan satar gibi zırt zırt durup yolcu alacak. . . Trafik polisi ikinizin de yapışacak yakasına. Ver otuz lira! . . Bu işler başka türlü yürümez ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi son tenekeyi getirmiş, boşaltmıştı helaya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mahalle kırılıyor susuzluktan... Ne kepazeliktir bu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kış ortasında da Terkos kesilir mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kesilir!» dedi. «İnsanlar eskidimi emekliye ayrılır, arabalar eskidimi tamire gider. Ama Terkos boruları sittin sene değiştirilmez. Senin Şevrole yağ kaçırır da Terkos su kaçırmaz mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tefeci Hayri Efendi, öğretmen emeklisinden aşağı mı kalacaktı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırak su kaçırmayı,» dedi. «Mart ayı yaklaştı. Vergi kaçıran kaçırana... Hesap uzmanları harıl harıl çalışıyor. Ne yapıyorsun arkadaş diye sordunmu, defter tutuyorum der sana... Evet defteri sıkı sıkı tutar, vergiyide bi kalemde kaçırır! Ya döviz kaçıranlar.. Ufaktan ufaktan döviz nasıl kaçırılır bilir misin. Bulursun Almanya'da, Fransa'da sağlam bir adres, iki günde bir mektup... İçine sokarsın helâlinden elli dolar, yüz dolar...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü çattı kaşlarını:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yooo!» dedi, «Yağma yok!.. Kontrol var! Mektubu cereyana bir tuttularmı başlar ibre tiril tiril oynamaya! Kâğıt paraların, içinde bir tel var ya...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yorma kendini, onun da bulmuşlar kolayını beyim. Karbon kâğıdına sardılar mı doları, değil ibre, kılın bile kıpırdamaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Işığa tuttular mı karbon kâğıdı çıkar kömür gibi ortaya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onun da var kolayı beyim. Eseri Cedit kâğıdına iki kat sardın mı ne karbon kâğıdı görünür, ne para! Uğraşılmaz bu namussuzlarla!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçen gün eski patron çağırtmış beni, gittim, kız gibi bir Bıyık araba...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gümrükten yeni çıkarmışlar. Her şeyi gıcır gıcır otomatik... Gel gelelim...&nbsp;</span><span style="font-family: 'Times New Roman', serif; font-size: 10pt;">Şurasına dokun, burasına dokun, çalışmaz bir türlü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen kiiim, Bıyık araba kim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hadi ordan deve! Arabadan çakmasam çağırtırlar mı beni... Bir de kaldırdım kaputu ki, ne göreyim. Sökmüşler kendi motorunu... Eski model hurda bir motor takmışlar yerine!»&nbsp;</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde takmışlar?» diye sordu. Sonra yine kendi verdi cevabını, «Ya gümrükte, ya acentada, ya da...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaçırırlar beyim kaçırırlar... Hep döviz kaçırmazlar ya... İşte böyle mal da kaçırırlar gümrükten!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey girmişti kıraathaneye:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Selâaam!» dedi. «Gene ne kaçırıyorsunuz sabah sabah. Çocuk mu kaçırıyorsunuz, yoksa Suriye hududundan koyunmu? Ha? Pasaportsuz adam mı kaçırıyorsunuz! Gümrükten mal kaçırsanız da olur.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Geçen gün gazetede okudum, bir şebeke enselenmiş. Bir sandık açılmış gümrükte, içindeki motörü almışlar, aynı ağırlıkta demiri oturtmuşlar içine! Çek malını</span> <span style="font-family: 'Times New Roman', serif; font-size: 10pt;">dedikçe, çekemem, param yok dermiş ithalatçı. Tam geriye gönderecekleri sırada kuşkulanmış bir memur. Bir de sandığı açmışlar ki, tam iki yüz elli kilo paslı demir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaçıran kaçırana!» dedi. «Bu gidişle neredeyse keçileri de kaçıracağız!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey şöyle bir göz gezdirdi masalara:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde bizim Cevdet Barlas!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bugün gecikti nedense!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu kadar şey kaçar da bizim Cevdet Barlas kahvede oturur mu! Düşmüştür elbet birinden birinin arkasına! Savunmanızı yapın bakalım Hurşit Bey! Dün nerdeydiniz siz?» «Durun!» dedi. «Anlatacağım!.. Oğlum, evvelâ şu benim çayımı getir! Dün mü nerdeydim? Hani ben ev aradıkça, böyle evi buldun da bunuyor musun, otur oturduğun yerde, altından su mu çıkıyor, diyordun. Evet dostum, altımdan su çıkıyor! Hem de nasıl su! Bilek gibi...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırak alayı Hurşit Bey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne alayı canım! Bizim bodrum katını bu altımızdan çıkan sular bastı işte!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yağmurlar kesileli bir hafta oluyor! Nasıl olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yağmur suyu değil!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Petrol olmasın sakın. Kokladınız mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde bizde o talih!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bulanık mı, duru mu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Turna gözü gibi, dupduru!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anladım!» dedi. «Cenevizliler zamanından kalma bir sarnıcın kapağı açılmış olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«O da değil!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yerebatan Sarayı'ndan bir sızıntı mı yoksa?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Değil canım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Belki bir damar...Temelden doğru fışkırıyor boyuna... Taşdelen gibi bir su olamaz mı? »</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden olmasın. Tahlile gönderseydiniz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Baktım ki, su yükseldikçe yükseliyor, boğulacağız. Hemen koştum telefona! İtfaiyeyi buldum. Ne duruyorsunuz dedim, bizim apartmanı su bastı. Biz yangına bakarız, suya karışmayız, diye cevap verdiler. Telefondaki zata, boyuna yükseliyor dedim. Bir dilekçe yaz da ver, hemen muameleye koyalım deyince, oturdum bir dilekçe yazıp verdim. Güzel, dediler, şimdi belediye veznesine elli lira yatır, makbuzunu da dilekçeye iğnele! İyi mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Su ne oluyor, bekliyor mu bu işlemleri?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İşlem uzadıkça su da yükseliyor... Yükseldikçe de bizim çocuklar ellerinde kova, durmadan boşaltıyorlar! Neyse bugün gittim itfaiye kumandanına. Bir motopomp gönderdi... Su bir taraftan fışkrıyor, motopomp bir taraftan boşaltıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu sırada Nizami Yalçın kıraathane kapısını sonuna kadar açtı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyaziii!» diye bağırdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyur patron!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Su geldi mi, su!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gelmedi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden gelmedi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne bileyim ben. Çeşmeden taşıdım. Doldurdum içerdeki küpü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hemen arkasından, Jandarma Kumandanı emeklisi Cevdet Barlas da girdi içeri!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İkisi birden emeklilerin masasına yanaştılar. Patron:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sular İdaresi'nden geliyorum!» dedi, «Açtım ağzımı yumdum gözümü. Nedir bu kepazelik dedim! Musluklardan bir dirhem su akmıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas telâşla sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Onlar ne dediler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaçak var, dediler.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne kaçağı» diye sordu Şoför Cemil.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Terkos kaçağı canım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haydi göreyim seni. Cevdet Bey!» dedi, «Mahcup etme bizi kaçak varmış! Yakala şunu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Göğsünü gere gere cevap verdi Barlas:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaçar mı hiç!» dedi. «Yakaladım namussuzu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimi yakaladın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimi olacak, Terkos kaçağını»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hurşit Bey'in bodrumunda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaşa Cevdet Bey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonra açtım telefonu, buldum Sular İdaresi'nü Alovvv, santral dedim, bağla Müdür Bey'i! Bağladı. Acele bir ekip gönderin dedim. Aradığınız Terkos kaçağını yakaladım! Çabuk!»</span></p>

  <p style="margin-bottom: 0.0001pt;"></p>

  <h1 id="sigil_toc_id_6" style="margin-bottom: 0.0001pt; text-align: center;"><b><span style="font-size: 10pt; font-family: 'Times New Roman', serif;">LODOSUN ATTIKLARI</span></b></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bütün gece lodos altüst etmişti İstanbul'u... Emekliler sıkıntılı bir gece geçirmişler, erkenden damlamışlardı kıraathaneye... Lodos bir sürü de yabancı müşteri atmıştı erken erken.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Posta telgraf emeklisi Feyzi Telci anlatıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nana Pastanesi var ya... Tepebaşı'nda... O zamanlar telgrafhaneydi, Fransızlar'ın kontrolü altında... Hani Beyoğlu'nun Pera olduğu zamanlar...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Evliydik ama, bir ayağımız dışarda... Bizim meslek kaldırır. Hatun sorar: Nereye? Yorgi Efendi hasta... Yerine gidiyorum, nöbete!.. Gece kalkarım, çıkar karşıma, nereye? Paris'le direkt konuşacağız... Saat yirmidört de... Peki bu traş, bu kolalı gömlek de ne oluyor? Fransız kumandanı gelecek de telgrafhaneye!.. Gıcır gıcır giyinir çıkarım... Doğru tatavlaya!...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü,«Yani Kurtuluş'a...» diye düzeltmek istedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Feyzi Telci:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Daha kurtulmamıştı o zamanlar... Hırisantos'un bıçağının iki yüzü de keserdi o günlerde. Bir gece şöyle karşı karşıya oturmuştuk da bir galon İstafilina devirmiştik... Ne rakıydı İstafilina, yağ gibi giderdi! Bunlarda rakı mı be! Hem ayva gibi takılıp kalıyor adamın boğazına. Arkanı yumruklatmadan yutamıyorsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey gelmiş, oturacak yer arıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman ne lodos, ne lodos! Böylesi görülmüş şey değil! Bizim kapının önündeki ağaç, boylu boyunca devrildi, sabaha doğru... Dışarı çıkabilirsen, çık! Bakar mısın, Enver Efendi! Sen bana orta şekerli bir kahve getir!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Mâlmüdürünün arkasında oturan topsakal:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl olur Beyefendi!» dedi, «Niyetli değil misiniz yoksa?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi ters ters baktı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» dedi, «Niyetli değilim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir rahatsızlığınız mı var?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Seferiyim ben... Seferi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ankara'ya falan mı yolculuk?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim yaşımda adam nereye seferi olur?.. Sen beni Eminsulu mu sandın, ne işim var Ankara'da benim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben niyetliyim. Allah kabul etsin! Bu gece saat ikiye doğru uyandım. Bendeniz Samatya'da oturuyorum... Bir lodos... E bir lodos! Bütün balıkçı kayıkları paramparça oldu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen, yol açtırıyorum, diye çek duvarı deniz kıyısına! Balıkçılar sandallarını nereye çeksinler lodosta! Kumkapı'da mendirek var diyeceksiniz. Kaç sandal alır bu mendirek. Lodos bindirdimi sandalı asfalttan mı yürüteceksin Kumkapı'ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tefeci Hayri Efendi ellerini üfleyerek göründü kapıda:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu ne biçim lodos be! Benim bildiğim lodos yağmur getirir. Bu lodos adamın soluğunu donduruyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu, neredeydin Salı'dan beri?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eyüp'de!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi uzun uzun güldükten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Deveye ne iş yaparsın diye sormuşlar, terzilik demiş... Eline ayağına da yakışır ya demişler...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«YoookL» dedi, «Öylesi değil... Bir arsa işim vardı Eyüp'te...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Topsakal atıldı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben de sandımdı Eyüp deyince... Niyetli değil misin yoksa?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«EeeL Niyetliyim, ne olmuş!.. Niyetliler Eyüp'te arsa alamaz mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sakallının gözünün içine yiyecek gibi baktıktan sonra anlatmaya başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bugün çöp tenekesine atılacak bir idare varsa o da Özel Saymanlıklar. Otuzaltı</span><span style="font-family: 'Times New Roman', serif; font-size: 10pt;">bin lira veriyorum, tahakkuk yapmıyorlar... Dosya yok meydanda... Elimdeki makbuzlara göre tahakkuk yapıyorlar... Yüz altmış lira verdim, yeniden tapu çıkarttım. Anamdan emdiğim süt fitil fitil burnumdan geldi.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek Salı'dan beri bu işin peşindesin! Biz de sanmıştık...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne sandınız?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim Hayri Efendi Eyüp Sultan'a imam tayin edildi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Topsakal, başını iki yana sallamaya başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Töbe, töööbe ! . . Tööööbe!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi işi düzeltmek için gazeteden bir iki satır okumayı gerekli buldu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öğretmenler sessiz yürüyüş yaptılar. Bir Alman genci Müslüman oldu...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu son haber Topsakalı yatıştıracak yerde büsbütün coşturmuştu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Elin gâvuru, hâşâ huzurunuzdan gâvurken İslâm dinini Kabul ediyor da... Bizim, sözüm ona müslümanlar, mübarek ramazan'da niyet edip...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Posta telgraf emeklisi Fevzi Telci sözü Topsakal'dan almak için bir hamle yaptı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir gün Marika'yla buluşup Boğaziçi'ne gidecektik... Gene bizimkine beni yemeğe bekleme sakın, dedim, Paris'le direk buluşacağız. Kumandan da başımızda... Bizim Hatun, hiç beni üzmeden, kalktı kolalı gömleğimi getirdi... Ütülü pantalonumu serdi yatağın üstüne... Suyumu ısıttı. Sinek kaydı bir traştan sonra giyinip çıktım. Beni kapıya kadar da geçirince içimde bir sıcaklık hop hop etti. Ben öyle hanım hanımcık karıyı bırakayım da, elin şırfıntılarıyla gönül eğlendirmeye kalkışayım, yazık, diye söylene söylene gittim randevu yerine... Hava da ayna gibi pırıl pırıl... Bir gün önceden bizim Yorgi Efendi'yi kendi nöbetime peylediğim için, hiç uğramadım telgrafhaneye... Gittim yarım saat önce Taksim durağına, dikildim. Durak karınca yuvası gibi kaynıyor, inen binen, bekleyen!..</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir ara gözüme, şemsiyesiyle gözünü kapamış bir hatun kişi ilişti. Dedim ya hava sıcak mı sıcak... Ne yapsın, şemsiyesini açmasın da... Beş dakika... On dakika derken bizim Marika göründü karşıdan. Hay anam, kalça, göğüs, hükümet gibi karı!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tatlı bir sırıtışla eğdi başını. Geç kalmış, bekletmiş seni... Pardon Feyziyamu, diye tam sokulmuştu ki burnuma... Hasırlı fesime, şırrak diye bir şemsiye inmez mi! Fes bir yana gitti, püskül bir yana. Bu sefer şemsiyeler çıplak başıma iniyor, indikçe küt küt ötüyordu. Sen ha! Paris'le direk buluşacaksın ha! Beni ne sanıyorsun utanmaz, rezil!.. Bir sabır, iki sabır!..Nah burama geldi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Marika'yı koydunsa bul! Duraktaki kalabalık arttıkça arttı. Şemsiye o kadar kullanılmıştı ki bezi parça parça sarkmış, telleri salkım saçak dökülmüştü. Ne kulak kalmıştı bende, ne burun. Bizim hatun yoruldu mu, yoksa bana acıdı mı, her ne hal ise, kesti postayı!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Koluma girip götürdüler eczaneye. Sarıp sarmaladılar başımı. Bir gözlerim kalmıştı açıkta.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hay ellerin dert görmesin emi!» dedi, «Kuzu gibi oldun ondan sonra, değil mi dostum?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heyyy! Zülfü Bey uyuma!.. Yaş tam yirmi iki... Böyle altmış altı değil! Yalnız bu işin içinde bir kurt yeniği vardı. Kimden öğrenmişti bizim hatun? Bir sondajda çıktı ortaya. Yorgi Efendi'nin ispiyonluğuydu bu! Duuur seeen, dedim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İspiyonluk öyle yapılmaz, böyle yapılır! Oturdum saraya bir mektup döşendim. Bir sabah Saray arabası dayanmış Yorgi Efendi'nin kapısına, haydi giyin demişler, Saray'a gidiyorsun! Yorgi Efendi'ye çıkarmışlar Hasan Tahsin'in karşısına...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yorgi Efendi kimin karşısına çıktığını anlayınca ayaklarının bağı büsbütün çözülmüş... Hasan Tahsin yarı ciddi, yarı alaylı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yorgi Efendi sen misin?» demiş.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet Efendimiz bendenizim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerden aklına esti bu iş senin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hangi iş Beyefendi'miz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Masanın üstündeki mektubu göstererek:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu dini İslam ile müşerref olmak fikri!» deyince çakmış meseleyi. Adam hin oğlu hin. Benim öyle şeyden haberim yok der mi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Efendimiz!» demiş. «Bir gece rüyamda nur yüzlü başı abani sarıklı bir Zat-ı şerif gördüm. Uzattı mübarek elini. Hemen sarıldım, öptüm. Kapandım ayaklarına.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Beni yerden kaldırarak saçlarımı okşadı, alnımdan öptü. Uyandığım zaman kendimi tanıyamadım. Bambaşka bir adam olmuştum artık. Oturdum Zat-ı Şahaneye bu mektubu yazdım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Herifin asık yüzü asılmış, çatık kaşları çözülüvermiş:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaa!» demiş. «Demek böyle ha!..Al şu Zat-ı Şahanenin ihsanını!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Açmış kasayı bir kasa altın!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yorgi Efendi ertesi gün beni telgrafhanede bulup da hikâyeyi anlatınca tepem atmıştı. Biz şemsiye yiyelim, o bir kese altınla ödüllensin haaa!.. Hemen oturdum bir mektup daha... Ertesi sabah aynı araba gene kapının önünde durmuş: Hadi, demişler, Cerrahpaşa hastanesine!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öyle ya! Müslümanlığın bir de cerrahi tarafı var!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma emeklisi Cevdet Barlas kuşkulu kuşkulu sokulmuştu masaya. Topsakal'a gözü takıldı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimdir bu?» der gibilerden Hurşit Bey'e baktı. Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Lodos attı!» dedi, «Geç otur şöyle!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver Efendi lâstik simidini getirdi, yerleştirdi bir sandalyenin üstüne. Cevdet Barlas kendini bırakıverdi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yoruldum!» dedi, «OhhhL»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne oldu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tam kahveye giriyordum ki... Baktım millet sokağın içine doğru koşuyor... Ben de düştüm arkalarına... Ulan tutun, kaçıyor!.. Koş!.. Bağıran bağırana... Kesin önünü!... Surdan kestirin!.. Yakalayın sokağa saptı, bankaya doğru gidiyor!..</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tuh!.. Allah kahretsin, kaçırdınız! Birine sokuldum, oğlum kimdir bu kovaladığınız. Gene banka mı soyuldu? Delikanlı dikildi karşıma... Yok Beybaba, dedi... Nah gidiyor! Bak, bak, bak!.. Göstermesi ayıp, nah şu kadar bir fare...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kırbaç gibi de kuyruğu... Göz göre göre bu kadar insanın arasından kaçtı gitti!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İki kafadar peydahlanmıştı, kıraathanenin ortasında... Birinin elinde bir tepsi... Öbüründe bir koçan... Sokuldular emeklilerin masasına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Selâmün aleyküm!» dediler.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aleyküm selâm!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İmanlı din kardeşlerimiz! Bu geceki lodosta Eyüp Sultan Cami-i şerifinin minaresi uçtu, tam üst şerefenin hizasından. Bu mübarek Ramazan-ı Şerifte acele tamiri için makbuz kesiyoruz. Gelin, siz de bu hayırlı yardıma katılın!.&nbsp;</span><span style="font-family: 'Times New Roman', serif; font-size: 10pt;">Sevabından mahrum etmeyin kendinizi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tefeci Hayri Efendi'ye sokuldu ilkin:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sizden elli lira mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Al şu beş lirayı helâlinden!.. Karınca kararınca...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Beş lira da Hurşit Bey çıkardı. İş tavsamıştı başlangıçta. Topsakal yapıştı cüzdanına, bir ellilik attı. Bunu gören koçancılar coştular birden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sağol Hafız Efendi. Mekânın cennet olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hocanın bağışı işi hızlandırmıştı. Makbuzlar on liradan aşağı düşmüyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tepsinin üstü kabardıkça kabardı. Emekliler temizlenince geçtiler öbür masalara.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kelle sağ olsun cihanda, hiç külah eksik değil!» diye bir mısra yuvarladı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Herkes uyanır gibi olmuştu. Bir kuşku düşmüştü İçlerine.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Topsakal bir ara kalktı yerinden. Kapıya doğru yürüdü. İki koçancıya sokuldu, yavaşça:</span></p>

  <p><span style="font-size: 10pt; font-family: 'Times New Roman', serif;">«Yürüyün çocuklar!» dedi, «Bu dereden bu kadar balık avlanır! Dolmuş durağında bekleyin beni. Biz de emekli kahvesidir diye boş hayallere kapıldık. Nerdeyse benim, tav için attığım elliliği yürüteceklerdi!»</span></p>

  <h1 id="sigil_toc_id_7" style="text-align: center;"><span style="font-size: 10pt; font-family: 'Times New Roman', serif;"><b>KIZANLAR NİCEDİR</b></span></h1>

  <p><span style="font-size: 10pt; font-family: 'Times New Roman', serif;">Jandarma Komutanı emeklisi pestil gibiydi bu sabah. Sallana sallana girdi kıraathaneden içeri. Sobanın başında, ayakta çayını içen Tabelâcı Rıza:</span></p>

  <p><span style="font-size: 10pt; font-family: 'Times New Roman', serif;">«Hoşgeldin Beybaba!» dedi. «Tuzsuz helvaya dönmüşsün, takipten gelir gibi...</span></p>

  <p><span style="font-size: 10pt; font-family: 'Times New Roman', serif;">Nerdeyse yıkılacaktın kapının önüne. Sen de mi Koçero'nun peşindeydin yoksa?»</span></p>

  <p><span style="font-size: 10pt; font-family: 'Times New Roman', serif;">Cevdet Barlas, ters ters baktı:</span></p>

  <p><span style="font-size: 10pt; font-family: 'Times New Roman', serif;">«Biz nasıl bindiysek öyle ineriz attan, çivi gibi!»</span></p>

  <p><span style="font-size: 10pt; font-family: 'Times New Roman', serif;">«Evet... Yangın çivisi gibi... Koçero'nun atı mı tepti yoksa. Çarpılmışsın sabah sabah!»</span></p>

  <p><span style="font-size: 10pt; font-family: 'Times New Roman', serif;">«İki fırça sallayıp koşuyorsun sobanın başına. Senin benden kalır yerin mi var?</span></p>

  <p><span style="font-size: 10pt; font-family: 'Times New Roman', serif;">Sözüm ona gençsin ha! Bizim gençliğimizde dağlarda değil Koçerolar, kurtlar bile dolaşmazdı.»</span></p>

  <p><span style="font-size: 10pt; font-family: 'Times New Roman', serif;">Gitti Tarım Müdürü'nün başında dikildi. Seslendi ocağa doğru:</span></p>

  <p><span style="font-size: 10pt; font-family: 'Times New Roman', serif;">«Bak, Niyazi! Ben geldim!»</span></p>

  <p><span style="font-size: 10pt; font-family: 'Times New Roman', serif;">Bunun anlamı, önce lâstik simidi getir, peşinden de demli bir çay, tam bir saat sonra da bir çayla bir de nargile demekti.</span></p>

  <p><span style="font-size: 10pt; font-family: 'Times New Roman', serif;">Tarım Müdürü:</span></p>

  <p><span style="font-size: 10pt; font-family: 'Times New Roman', serif;">«Geçmiş olsun!» dedi, «Dün bulunmadın yoklamada, hasta mıydın?»</span></p>

  <p><span style="font-size: 10pt; font-family: 'Times New Roman', serif;">Bam teline dokunmuştu Komutan'ın:</span></p>

  <p><span style="font-size: 10pt; font-family: 'Times New Roman', serif;">«Hay yemez olaydım!» diye başladı, «Geçen gün, iki kilo et almıştım. Bizim Köroğlu'na, yap bir yahni de bol bol yiyelim dedim. Soğanlı yahni... Mereti de çok severim. Hani bizim Köroğlu da ağzınıza lâyık, yahni yapar. Teker teker körpelerinden seçer soğanın, hepsi bir boy. Bütün bütün sarımsakları da atar İçine. İlik gibi olur bu sarımsaklar... Akşam oturduk sofraya. Koy, dedim bizimkine, doldur! Tepeleme doldurdu. Yahni de bir olmuş, bir olmuş! Koy dedim, bir kepçe daha! Çok geçmedi aradan... Bir buruntu, bir buruntu... Zor yetiştim ayak yoluna. Sabaha kadar taşın bre taşın!»</span></p>

  <p><span style="font-size: 10pt; font-family: 'Times New Roman', serif;">«Keçi etidir!» dedi, Tarım Müdürü.</span></p>

  <p><span style="font-size: 10pt; font-family: 'Times New Roman', serif;">Her kafadan bir ses çıkmaya başladı:</span></p>

  <p><span style="font-size: 10pt; font-family: 'Times New Roman', serif;">«Bozuk ettir!»</span></p>

  <p><span style="font-size: 10pt; font-family: 'Times New Roman', serif;">«Bu aylarda bütün etler bozuktur!»</span></p>

  <p><span style="font-size: 10pt; font-family: 'Times New Roman', serif;">«Taze ot girdimi hayvanın işkembesine böyle yapar adamı!»</span></p>

  <p><span style="font-size: 10pt; font-family: 'Times New Roman', serif;">«Kaçak ettir!»</span></p>

  <p><span style="font-size: 10pt; font-family: 'Times New Roman', serif;">«Ah, bu belediye!»</span></p>

  <p><span style="font-size: 10pt; font-family: 'Times New Roman', serif;">Malmüdürü bir gazeteden okumaya başladı:</span></p>

  <p><span style="font-size: 10pt; font-family: 'Times New Roman', serif;">«Belediye zabıtası, şehrimizde kaçak et kontrollarına devam etmektedir. Dün de Üsküdar'dan, araba vapuruyla sağlığa aykırı 8 kilo kaçak sığır eti Balıkesir plâkalı bir kamyonda...» «Yani dört ton kaçak et!..»</span></p>

  <p><span style="font-size: 10pt; font-family: 'Times New Roman', serif;">Malmüdürü, hızını alamamış, alttaki haberi de okumaya başlamıştı:</span></p>

  <p><span style="font-size: 10pt; font-family: 'Times New Roman', serif;">«Üsküdar'da bir kadın ceseti bulundu!»</span></p>

  <p><span style="font-size: 10pt; font-family: 'Times New Roman', serif;">«Dur yahu!» diye bağırdı Cevdet Barlas, «Midemi alt üst ettin be! Niyazi, oğlum şekeri az bir kahve getir sen. Çay kalsın!» Belediye zabıtası uyuyor!»</span></p>

  <p><span style="font-size: 10pt; font-family: 'Times New Roman', serif;">«Belediye yetkililerinden bir zat, yine aynı gazetede ne demiş, okumuşsunuzdur!»</span></p>

  <p><span style="font-size: 10pt; font-family: 'Times New Roman', serif;">«Ne demiş?»</span></p>

  <p><span style="font-size: 10pt; font-family: 'Times New Roman', serif;">«Demiş ki, elimizdeki belediye kanunlarıyla ölmüş at etinden sosis yapanlarla bile başa çıkacak halde değiliz. Söyleyin, ne yapsın belediye!»</span></p>

  <p><span style="font-size: 10pt; font-family: 'Times New Roman', serif;">«Bir tedbirler kanunu da o çıkartsın Meclis'ten!»</span></p>

  <p><span style="font-size: 10pt; font-family: 'Times New Roman', serif;">Cevdet Barlas sordu:</span></p>

  <p><span style="font-size: 10pt; font-family: 'Times New Roman', serif;">«Pekii...» dedi, «ölü at etinden sosis yapanlara yürürlükte olan belediye kanununda hiç mi ceza yokmuş?»</span></p>

  <p><span style="font-size: 10pt; font-family: 'Times New Roman', serif;">«Olmaz olur mu?»</span></p>

  <p><span style="font-size: 10pt; font-family: 'Times New Roman', serif;">«Ne cezası?»</span></p>

  <p><span style="font-size: 10pt; font-family: 'Times New Roman', serif;">«Tam elli lira para cezası!»</span></p>

  <p><span style="font-size: 10pt; font-family: 'Times New Roman', serif;">«Şimdi anlaşıldı, bizim her et yedikçe ayak yolunu boylamamızın sebebi...</span></p>

  <p><span style="font-size: 10pt; font-family: 'Times New Roman', serif;">Asacaksın bu adamları azizim, sallandıracaksın!»</span></p>

  <p><span style="font-size: 10pt; font-family: 'Times New Roman', serif;">Altı seçimden yüz geri olmuş aday emeklisi Burhan Tozkoparan:</span></p>

  <p><span style="font-size: 10pt; font-family: 'Times New Roman', serif;">«Seçmediniz ki beni!» dedi. «O kanun tasarısını ben sunacaktım Meclis'e halkın gıda maddeleriyle oynayanlar için, isteyeceğim en hafif ceza: İdam!»</span></p>

  <p><span style="font-size: 10pt; font-family: 'Times New Roman', serif;">«Yazık!» dedi, Cevdet Barlas, «Benim bulunduğum yerden koysaydın adaylığını, seni ne yapar yapar kazandırırdım!»</span></p>

  <p><span style="font-size: 10pt; font-family: 'Times New Roman', serif;">Hurşit Bey:</span></p>

  <p><span style="font-size: 10pt; font-family: 'Times New Roman', serif;">«Ne dedin, ne dedin? Jandarma komutanları ne zamandan beri seçim kazandırıyor!»</span></p>

  <p><span style="font-size: 10pt; font-family: 'Times New Roman', serif;">Nizami Yalçın, Tabelâcı Rıza'yı sobanın başında görmüştü:</span></p>

  <p><span style="font-size: 10pt; font-family: 'Times New Roman', serif;">«Nerde bizim tabelâlar?» diye sokuldu.</span></p>

  <p><span style="font-size: 10pt; font-family: 'Times New Roman', serif;">«Yazıldı, tamamdır. Kurusun diye bekletiyorum!»</span></p>

  <p><span style="font-size: 10pt; font-family: 'Times New Roman', serif;">«Getir şunları da asalım yerlerine. Millet azıttıkça azıtıyor bugünlerde, getir çabuk!»</span></p>

  <p><span style="font-size: 10pt; font-family: 'Times New Roman', serif;">Burhan Tozkoparan:</span></p>

  <p><span style="font-size: 10pt; font-family: 'Times New Roman', serif;">«Bu sefer, ne yapıp yapıp gireceğim Meclis'e. Hazırladığım tasarılar nah, bu boy oldu. Önce halkın sağlığını kurtarmalıyız!»</span></p>

  <p><span style="font-size: 10pt; font-family: 'Times New Roman', serif;">Hurşit Bey:</span></p>

  <p><span style="font-size: 10pt; font-family: 'Times New Roman', serif;">«Pekiii!» dedi, «Meclis'e hangi yoldan gireceksin?»</span></p>

  <p><span style="font-size: 10pt; font-family: 'Times New Roman', serif;">«Köy yolundan... Altına sağlamca bir eşek çekeceksin köy köy dolaşacaksın! Köylü kendini iyi tanıyana canını verir. 1950 seçimlerindeydi. Biz arkadaşlarla seçim turnesine çıkmıştık. Karşılamalar, uğurlamalar çok tatsız gidiyordu. Yerine göre aç kaldığımız bile oluyordu. Baktım ki iş tatsızlaşıyor. Kumköy'e mi gidiyoruz?</span></p>

  <p><span style="font-size: 10pt; font-family: 'Times New Roman', serif;">Tâ kasabadan öğreniyordum, Kumköy'ün ileri gelenlerini. Çolak Ali mi, Çopur Arif mi, Bekir Usta mı? Nasıldır bu adamların giyimleri, kuşamları? Boyları boşları?</span></p>

  <p><span style="font-size: 10pt; font-family: 'Times New Roman', serif;">Hangisi iri kıyımdır, hangisi sıska... Kim potur giyer, kim şalvar, taa karşıdan görünce yürüyorum üzerine, vaaay Bekir Usta'cığım, nasılsın bakalım? Kızanlar nicedir? Ekinler nasıl? Mahsûl bol mu bu sene? Oğlun izinli geliyor mu? Bekir Usta, önce bir afallıyor, sonra düşüyor önümüze. Artık yemeğin yağlısı, yatağın kabarmışı benimdir. Gelsin ayranlar, bal şerbetleri, çaylar, kahveler... Köylü, adaydan da bıktı, memurdan da... Kendini iyiden iyiye tanıyanı bileni tutuyor artık. Tanımıyanlara oy değil, selâm bile vermiyor açıkçası!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Köylüyü bu kadar öğrendin de hâlâ Meclis'e neden giremedin. Aklım ermiyor!»</span></p>

  <p><span style="font-size: 10pt; font-family: 'Times New Roman', serif;">«Ben köylüyü öğrenemedimki. Yalnız işin bu pratik yanını öğrendim, o kadar. Bu sefer, daha seçimlerin lâfı edilmeden, çıkacağım köylere. Karış karış dolaşacağım bölgemi, tanımadığım tek seçmen kalmayacak!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi, lâf olsun diye sordu:</span></p>

  <p><span style="font-size: 10pt; font-family: 'Times New Roman', serif;">«Tanımadığın kalırsa ne olurmuş sanki?»</span></p>

  <p><span style="font-size: 10pt; font-family: 'Times New Roman', serif;">Burhan Tozkoparan, keyifli keyifli güldü:</span></p>

  <p><span style="font-size: 10pt; font-family: 'Times New Roman', serif;">«Onu ben bilirim!» dedi, «Geçen dönem Yozgat'tan aday gösterilmiştim.</span></p>

  <p><span style="font-size: 10pt; font-family: 'Times New Roman', serif;">Boğazlıyan'ın bir köyüne gitmem gerekiyordu. Aç kalmamak, açık kalmamak için benim usule dayanarak taa kasabadan öğrenmeye başladım köyün ileri gelenlerini.</span></p>

  <p><span style="font-size: 10pt; font-family: 'Times New Roman', serif;">Hamza Çavuş'u da öğrendim, Hasan Onbaşı'yı da. Bir de Yusuf Kırkayak vardı. Her birinin boyunu bosunu, giyimini, kuşamını, bakışını, duruşunu su gibi ezberledim. Kim uzun boylu, kim kısa boylu? Kim sıska, kim bodur?.. Kime güvenilir, kime güvenilmez? Bir kitaplık bilgi edindim. Gönül ferahlığı ile çıktım yola... Köye yakın bir su başında indim atımdan. Köylü, bir at, bir eşek karaltısı görse, böyle günlerde çıkar yol üstüne.</span></p>

  <p><span style="font-size: 10pt; font-family: 'Times New Roman', serif;">Baktım, beş on kişi de beni karşılamaya geliyor. Ama ortada bir soğukluk, bir tatsızlık var. Önlerinde iri kıyım biri... Bıyıkları nah, şöyle, kulaklarında.</span></p>

  <p><span style="font-size: 10pt; font-family: 'Times New Roman', serif;">Verilen ipuçlarına göre, bunun Hamza Çavuş olması gerekiyordu. İşe biraz heyecan katmak için, yürüdüm üzerine, uzun bir vaay çektikten sonra, aslan Hamza Çavuş'um, dedim, nasılsın bakalım? Çocuklar nasıl? Ekinler iyi mi bu yıl? Adamın birden nevri donuverdi. Ne? dedi, Hamza Çavuş mu dedin? Kılkuyruk Hamza Çavuş'a nerem benziyor benim bee. Ben senin Hamza Çavuş dediğin adam kadar afyon yutarım be!.. Sonra arkasındaki adamlara döndü. Dönün gidelim dedi, karşı tarafın adayıymış bu gelen. Meğer hilemi anlamışlar kasabada, bana bir oyun etmişler!</span></p>

  <p><span style="font-size: 10pt; font-family: 'Times New Roman', serif;">Yaaa! İşte böyle!.. Millet de uyandı, ben de uyandım. Kırkayak Yusuf'u Hamza Çavuşla karıştırdığımız için çuvalladık seçimlerde. Bu sefer öyle yağma yok!»</span></p>

  <p><span style="font-size: 10pt; font-family: 'Times New Roman', serif;">Niyazi, Komutan emeklisinin nargilesini getirirken, birden ayağı kaydı. Nargile şangırtıyla düştü, kıraathanenin ortasına. Sağlık memuru yüksek perdeden bir:</span></p>

  <p><span style="font-size: 10pt; font-family: 'Times New Roman', serif;">«Eline sağlık!» çekti.</span></p>

  <p><span style="font-size: 10pt; font-family: 'Times New Roman', serif;">Bartas alınmıştı bu çıkışa. Nargile henüz önüne konmamıştı ama yine kendi adını taşıyordu:</span></p>

  <p><span style="font-size: 10pt; font-family: 'Times New Roman', serif;">«Neden eline sağlık olsun?» diye çattı kaşlarını.</span></p>

  <p><span style="font-size: 10pt; font-family: 'Times New Roman', serif;">Sağlık Memuru açıklamak zorunda kalmıştı:</span></p>

  <p><span style="font-size: 10pt; font-family: 'Times New Roman', serif;">«Bir hastanede çalışıyordum, bir zamanlar... Eli sakar bir operatör vardı, masaya kimi yatırsa bir daha kalkamazdı. Elinden bir kaza çıktığında, bütün doktorlar sıradan, eline sağlık üstadım, derlerdi. Bende Niyazi'yi tebrik ettim, hepsi bu kadar!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Hay eline sağlık Niyazi» diye bağırdı.</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza, çırağının kucağında bir yığın tabelâyla girdi içeri. Boş masalardan birinin üstüne koydu teker teker. Mal sahibinden önce Tozkoparan koştu tabelâların başına. Birini aldı eline, okudu:</span></p>

  <p><span style="font-size: 10pt; font-family: 'Times New Roman', serif;">«Parasına oyun oynamak yasaktır!»</span></p>

  <p><span style="font-size: 10pt; font-family: 'Times New Roman', serif;">İkinciyi okudu:</span></p>

  <p><span style="font-size: 10pt; font-family: 'Times New Roman', serif;">«Teslim olunmayan palto ve şemsiyelerden mesuliyet kabul edilmez!»</span></p>

  <p><span style="font-size: 10pt; font-family: 'Times New Roman', serif;">Üçüncüyü okudu:</span></p>

  <p><span style="font-size: 10pt; font-family: 'Times New Roman', serif;">«Pike çekmek yasaktır!»</span></p>

  <p><span style="font-size: 10pt; font-family: 'Times New Roman', serif;">Dördüncüyü aldı eline:</span></p>

  <p><span style="font-size: 10pt; font-family: 'Times New Roman', serif;">«Boyacı ve satıcıların girmeleri yasaktır!»</span></p>

  <p><span style="font-size: 10pt; font-family: 'Times New Roman', serif;">Son tabelâya da yapıştı, önce içinden okudu: «Yahu!» dedi, Tedbirler Kanunu'nun bütün maddeleri burda. Bir de şu son maddeye bakın: Yüksek sesle konuşmak yasaktır! Ha? Ne buyrulur bu maddeye? Benim tasarılarımda bile bu kadar yasak yok. Nizami Bey dostum, Bunlar Anayasa'ya aykırıdır. Anayasa Komisyonu'na havale edilsin!»</span></p>

  <p><span style="font-size: 10pt; font-family: 'Times New Roman', serif;">Cevdet Barlas, bu itirazı yersiz bulmuştu:</span></p>

  <p><span style="font-size: 10pt; font-family: 'Times New Roman', serif;">«Tamamdır!» dedi. «Hemen asılsın! Kabadayıysan Ceza Kanunu'ndaki 141'le 142'yi kaldır. Daha İtalyan yasaklarını kaldıramamışsın Türk yasaklarını kaldırmaya çalışıyorsun!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Tümünü birden kabul ediyoruz!» dedi. «Çok güzel! Bu yasaklar bizim gibi miskinlere az bile! Böyle baş, böyle traş! Kabul! Hay eline sağlık Rıza'cığım!</span></p>

  <p><span style="font-size: 10pt; font-family: 'Times New Roman', serif;">Hay eline sağlık!»</span></p>

  <h1 id="sigil_toc_id_8" style="text-align: center;"><span style="font-size: 10pt; font-family: 'Times New Roman', serif;"><b>KRAVATINIZDAN UTANIN</b></span></h1>

  <p><span style="font-size: 10pt; font-family: 'Times New Roman', serif;">İkindi güneşi, kıraathanenin camlarını dolandıktan sonra, caminin arkasında kaybodu. Güneş daha yerini bulmadan Niyazi, sıradan bütün lâmbaları yaktı. Koştu Ahmet'in meyhanesine... Tak tak, iki bardak şarabı yumruk mezesiyle yuvarladıktan sonra, rahat bir soluk aldı.</span></p>

  <p><span style="font-size: 10pt; font-family: 'Times New Roman', serif;">Her akşam, kahve karardımı, yaz kış, geç erken, sıradan lâmbaları yakar, sonra pırr!.. Ahmet'te alır soluğu. Tak, tak... İki bardak şarap, ayakta. Döner işinin başına, sonra bardaklar tekleşir. Aşağı yukarı, yarım saatte bir... Kıraathane kapanana kadar on, onbir, oniki bardak şarap... Bir şişe de yatarken... Ünlü şarapçılardandı Niyazi... İş arası ağzına koymaz rakının damlasını. Rakı dediğin izinli çıkınca içilir. Değişen pantolonla, ceketle, gömlekle içki de değişmeli.</span></p>

  <p><span style="font-size: 10pt; font-family: 'Times New Roman', serif;">Ama sonunda aynı şey olacakmış, olsun. İzinli çıkmanın bir özelliği, bir başkalığı olmalı. Bir şey yapmıyor musun, git Karagümrük kahvelerine, konçina oyna! Kahve söyle, çay söyle! Beğenmedinmi ocakçıya kafa tut!.. Geç getirdimi garsona dikleş. Yapamıyorsan al voltanı de! İnce iştir garsonluk! İnsan sarrafı olacaksın, bileceksin adamına göre iş yapmasını, lâf etmesini. Siz de mi garsonsunuz be, diyeceksin! Bu meslek sizlere mi kaldı artık? Tepeden tırnağa acı acı süzeceksin, taş olsa eriyecek karşısında. Meşrutiyet Kıraathanesi'nin garsonu bu kahvede tenezzül edip oturuyorsa, şereftir kahveniz için diyeceksin, daha olmazsa!</span></p>

  <p><span style="font-size: 10pt; font-family: 'Times New Roman', serif;">Akşam olup da iki bardak şarabını çektimi Niyazi, kendi de şenlenir, kıraathane de. Dolaşır masaları teker teker:</span></p>

  <p><span style="font-size: 10pt; font-family: 'Times New Roman', serif;">«Var mı?» der, «Akşam çayından içen? Amma, ne çay &nbsp;yapar bizim Acem Hüseyin! Müslüm Efendi'ye ağır bir çay yap! Bir de Hazım Usta'ya. Mehmet Bey içersin değil mi, taze demden... Var mı başka içen? Sen? Beş olduuu! Uyuma ocakçı? Arif Bey, ha, içersin değil mi? Taze çay, akşam çayı!..»</span></p>

  <p><span style="font-size: 10pt; font-family: 'Times New Roman', serif;">Tavlacılar, prafacılar, bezikçiler kurmuşlardı tezgâhlarını, daireler çoktan boşalmıştı.</span></p>

  <p><span style="font-size: 10pt; font-family: 'Times New Roman', serif;">Arif, zarı avucunun içine almış, şıkır şıkır sallıyordu:</span></p>

  <p><span style="font-size: 10pt; font-family: 'Times New Roman', serif;">«Rakısına!»</span></p>

  <p><span style="font-size: 10pt; font-family: 'Times New Roman', serif;">Hıfzı:</span></p>

  <p><span style="font-size: 10pt; font-family: 'Times New Roman', serif;">«Evet, ufak rakısına...» dedi, «Nasıl? Mezesi de içinde mi?»</span></p>

  <p><span style="font-size: 10pt; font-family: 'Times New Roman', serif;">«Meze için de bir beş yaparız!»</span></p>

  <p><span style="font-size: 10pt; font-family: 'Times New Roman', serif;">«Bu gece de geç gideceğiz eve demektir.»</span></p>

  <p><span style="font-size: 10pt; font-family: 'Times New Roman', serif;">Ne zaman eve geç gitsem, bir kaza geliyor başıma!»</span></p>

  <p><span style="font-size: 10pt; font-family: 'Times New Roman', serif;">«Ne kazası?»</span></p>

  <p><span style="font-size: 10pt; font-family: 'Times New Roman', serif;">«Merdivenin üst başından yuvarlanıyorum!»</span></p>

  <p><span style="font-size: 10pt; font-family: 'Times New Roman', serif;">«Sarhoşluktan tabii...»</span></p>

  <p><span style="font-size: 10pt; font-family: 'Times New Roman', serif;">«Ben de öyle sanıyordum. Anladım ki bir ilgisi yokmuş sarhoşlukla. Geçen akşam sinemadan dönüyordum. Bir dirhem içki koymamıştım ağzıma. Tam üst başına geldim merdivenin, gene kıymaz mı ayaklarım. Tepetaklak gittim taaa merdivenin alt başına kadar.»</span></p>

  <p><span style="font-size: 10pt; font-family: 'Times New Roman', serif;">«Uyku sersemliği olacak!»</span></p>

  <p><span style="font-family: 'Times New Roman', serif; font-size: 10pt;">«Ne uykusu be! Bütün gün uyuyoruz dairede!»</span></p>

  <p><span style="font-size: 10pt; font-family: 'Times New Roman', serif;">«Nedenmiş, anlayabildin mi?»</span></p>

  <p><span style="font-size: 10pt; font-family: 'Times New Roman', serif;">«Neden olacak... Merdivenlerde lâmba yanmıyor, bir.»</span></p>

  <p><span style="font-size: 10pt; font-family: 'Times New Roman', serif;">«Neden yanmıyor?»</span></p>

  <p><span style="font-size: 10pt; font-family: 'Times New Roman', serif;">«İş inada bindi. Tam üç yıldır, merdivenlerdeki lâmbanın parasını tıkır tıkır ben ödüyormuşum. Bizim saate bağlatmış, ev sahibi. Beş lira, altı lira kat başına elektrik parası kesiyor. Herkesle birlikte benden de... Bu işin farkına varınca, altüst ettim ortalığı, kesip attım telleri saatten. Şimdi, karanlıkta çıkıyoruz merdivenleri... Kimse bağlamıyor saatine, dedim ya iş inada bindi!»</span></p>

  <p><span style="font-size: 10pt; font-family: 'Times New Roman', serif;">«Kablo, çeksin! Lâmba taksın, aldığı kiralardan.»</span></p>

  <p><span style="font-size: 10pt; font-family: 'Times New Roman', serif;">«Yahu, sen ne söylüyorsun. Herif canavar be! Bana posta koydu, ya yüz lira fazla verirsin, ya da çıkarsın diye. Ben de ne veririm, ne de çıkarım, dedim. Üstelik de kira takdir komisyonuna vereceğim, benden zaten fazla alıyorsun diye tutturdum. Daha fazlasını da verenler olduğu için, kiracıların gözü açılmasın diye bu sefer de sana beş yüz lira vereyim çık, diye tutturdu. Ne alırım, ne de çıkarım dedim. Dayattıkça dayatıyorum. Herif ifrit oluyor. Akla gelmedik cambazlıklar yapıyor bana... Sinemadan döndüğüm gece, kibrit çakıp merdivenleri çıkıyordum. Tam bizim katın merdivenlerini çıkıyordum ki ayaklarım kaymağa başlamaz mı!.. İkinci kibriti çakmağa vakit bulamadan, tepetaklak gittim.</span> <span style="font-family: 'Times New Roman', serif; font-size: 10pt;">Kalçamı tuta tuta çıktım tekrardan yukarı. Hem de dört ayak... Bizim kata tırmanırken bir de ne göreyim, ellerim vıcık vıcık... Kokladım, baktım, sabun...</span></p>

  <p><span style="font-size: 10pt; font-family: 'Times New Roman', serif;">Arap sabunu...»</span></p>

  <p><span style="font-size: 10pt; font-family: 'Times New Roman', serif;">«Vay namussuz vay!»</span></p>

  <p><span style="font-size: 10pt; font-family: 'Times New Roman', serif;">«Ya... Vıcık vıcık Arap sabunu... Demek her gece ben kendime iftira eder dururmuşum. Sarhoşluktan diye!»</span></p>

  <p><span style="font-size: 10pt; font-family: 'Times New Roman', serif;">«Pekiii... Bunu öğrenince ne yaptın, boyadın mı herifi, dipten doruğa?»</span></p>

  <p><span style="font-size: 10pt; font-family: 'Times New Roman', serif;">«Ne mi yaptım? Ertesi sabah, bizim mahalle bakkalına gittim, tam bir teneke Arap sabunu aldım, çaldım kapısını. Kerim Efendi'yi istiyorum dedim, geldi. Sayın Kerim Bey, diye başladım, geç geldiğim geceler, hem zahmete giriyorsunuz. Hem de masrafa... Size bir teneke Arap sabunu getirdim, buyrun! O şaşkın şaşkın bakarken, bu gece de geç geleceğim, dedim. Bol bol kullanabilirsiniz! Tenekeyi içeri bıraktığım gibi yürüdüm.»</span></p>

  <p><span style="font-size: 10pt; font-family: 'Times New Roman', serif;">«Kullanmış mı?»</span></p>

  <p><span style="font-size: 10pt; font-family: 'Times New Roman', serif;">«Gece çektim kafayı, çektim... Dut gibi... Ne ayağım kaydı ne yuvarlandım.</span></p>

  <p><span style="font-size: 10pt; font-family: 'Times New Roman', serif;">Efendiler gibi çıktım merdivenleri... Düşeş değil yahu!.. Şeş beş!.. Sen de lâfa tuttun beni, bildiğin gibi oynuyorsun. Senin de Kerim Efendi'den kalır yerin yok be!»</span></p>

  <p><span style="font-size: 10pt; font-family: 'Times New Roman', serif;">Arif, tepesinde birinin dikildiğini anlayınca, başını kaldırdı, baktı:</span></p>

  <p><span style="font-size: 10pt; font-family: 'Times New Roman', serif;">«Ooo, sen misin Recep Usta?» dedi. «Sen de gelir miydin hu kıraathaneye?»</span></p>

  <p><span style="font-size: 10pt; font-family: 'Times New Roman', serif;">«Eeee... Bundan sonra geliriz artık...»</span></p>

  <p><span style="font-size: 10pt; font-family: 'Times New Roman', serif;">«Neden?»</span></p>

  <p><span style="font-size: 10pt; font-family: 'Times New Roman', serif;">«Başmühendis yol verdi?»</span></p>

  <p><span style="font-size: 10pt; font-family: 'Times New Roman', serif;">«Yahu daha geçen hafta zam yapmıştı sana... Herkes saat başına yüz seksen kuruş</span> <span style="font-family: 'Times New Roman', serif; font-size: 10pt;">alırken, sana üç yüz elli kuruş vermedi mi?»</span></p>

  <p><span style="font-size: 10pt; font-family: 'Times New Roman', serif;">«Verdiii ..»</span></p>

  <p><span style="font-size: 10pt; font-family: 'Times New Roman', serif;">«Sonra?»</span></p>

  <p><span style="font-size: 10pt; font-family: 'Times New Roman', serif;">«Bir hafta sonra da ekibin başında bulunmadığım için, kolumdan tuttuğu gibi atıverdi kapı dışarı!»</span></p>

  <p><span style="font-size: 10pt; font-family: 'Times New Roman', serif;">«Şikâyet et, Başkana!»</span></p>

  <p><span style="font-size: 10pt; font-family: 'Times New Roman', serif;">«Nasıl ederim, haklı herif!»</span></p>

  <p><span style="font-size: 10pt; font-family: 'Times New Roman', serif;">«Ya, öyle demek...»</span></p>

  <p><span style="font-size: 10pt; font-family: 'Times New Roman', serif;">«Geçirdik şikâyetin zamanını, şimdi o haklı... Haydi, hayırlı akşamlar!»</span></p>

  <p><span style="font-size: 10pt; font-family: 'Times New Roman', serif;">«Haydi güle güle!»</span></p>

  <p><span style="font-size: 10pt; font-family: 'Times New Roman', serif;">Recep Usta uzaklaşınca, Hıfzı sordu:</span></p>

  <p><span style="font-size: 10pt; font-family: 'Times New Roman', serif;">«Tanır gibiyim, bu adamı?»</span></p>

  <p><span style="font-size: 10pt; font-family: 'Times New Roman', serif;">«Tanırsın canım. Ekip başıydı, Sular İdaresi'nde. Bir gün oturuyordum, daha doğrusu hafiften kestiriyordum, dürttüler, Başmühendis çağırıyor seni dediler.</span></p>

  <p><span style="font-size: 10pt; font-family: 'Times New Roman', serif;">Yüzümü yıkadım, girdim odasına. Elime bir mektup tutuşturdu. Baktım, yazı yabancı değil, ama imza yok altında. Tanıdın mı bu yazıyı, diye sordu. Hayır dedim, yabancı gelmiyor ama... Peki dosyaya bak... Rapor dosyasına... Hani ekip başlarından gelen raporlar yok mu? Mutlaka onlardan biridir bu... Bir ekip başını, mutlaka başka bir ekip başı şikâyet eder. Mektubu alıp çıkmak istedim, duuur, dedi, sen dosyayı buraya getir.</span></p>

  <p><span style="font-size: 10pt; font-family: 'Times New Roman', serif;">Gittim, getirdim. İkimiz birden başladık incelemeye... Ben o zamana kadar, kâğıtta ne yazıldığına göz ucuyla bile bakmamıştım. Bir biçime getirip okudum.</span></p>

  <p><span style="font-size: 10pt; font-family: 'Times New Roman', serif;">Bir ihbar mektubuydu bu... Ali Taşkıran'ı ihbar ediyordu. On, on beş amele çalıştırdığı halde, uydurma imzalarla yetmiş seksen kişilik para çektiğini açıklıyor, Başmühendis'ten, onu sık sık kontrol etmesini istiyordu.»</span></p>

  <p><span style="font-size: 10pt; font-family: 'Times New Roman', serif;">«Başmühendis ne yaptı?»</span></p>

  <p><span style="font-size: 10pt; font-family: 'Times New Roman', serif;">«Önce bu mektubun kimin tarafından yazıldığını incelemesi gerekiyordu. Rapor dosyasını açtık, bir de ne görelim. Daha birinci rapordaki yazının tıpatıp benzeri değil mi? Baktık, Recep Usta'nın elyazısı...»</span></p>

  <p><span style="font-size: 10pt; font-family: 'Times New Roman', serif;">«Yani deminki adamın!»</span></p>

  <p><span style="font-size: 10pt; font-family: 'Times New Roman', serif;">«Evet işte onun!»</span></p>

  <p><span style="font-size: 10pt; font-family: 'Times New Roman', serif;">«Başmühendis hemen çağırttı tabii...»</span></p>

  <p><span style="font-size: 10pt; font-family: 'Times New Roman', serif;">«Ne çağırtması! Ben odadan çıkarken açtı telefonu... İhbar edilen Ali'yi buldu.</span></p>

  <p><span style="font-size: 10pt; font-family: 'Times New Roman', serif;">Bak Ali'ciğim, dedi, ihbar var. Aman biraz dikkatli ol bugünlerde. Bu aybaşı, tam kadronun listesini ver. Listeyi öyle şişirme sakın. Anladın mı? Ekibi de ona göre ayarla! Haydi başarılar. Ben kapının arkasından dinliyordum!»</span></p>

  <p><span style="font-size: 10pt; font-family: 'Times New Roman', serif;">«Vay anasını be! Demek fazla işçi gösterip çekiyorlar birlikte vezneden parayı!»</span></p>

  <p><span style="font-size: 10pt; font-family: 'Times New Roman', serif;">«Ertesi gün, baktım, bizim Recep Usta, dairede... Hayrola, dedim, ne var, ne yok? Başmühendis çağırmış da... Bir aksaklık mı oldu, dedim? Kuşkulu kuşkulu yüzüme baktı, yoook dedi, ne aksaklığı olsun! Şu ihbar mektubunu sen mi yazdın diyemezdim ya! Adamcağız, girdi Başmühendis'in odasına. Eyvah dedim, içimden, Recep Usta'nın kuyruğu düğümleniyor!»</span></p>

  <p><span style="font-size: 10pt; font-family: 'Times New Roman', serif;">«Eeee?»</span></p>

  <p><span style="font-size: 10pt; font-family: 'Times New Roman', serif;">«İçerde en azdan yarım saat kadar kaldı. Yüzü gözü pırıl pırıl çıktı dışarı, sevinçten. Şu Başmühendis yok mu, çok dürüst adam doğrusu, dedi, etrafını hırsızlar çevirmiş ama; altın gibi bir yüreği var! Öyledir dedim, iyi benzettin, altın gibi... Hem de yirmidört! Eeee, dedim, ne zamandır saat başına hiç olmazsa bir elli kuruş zam yap der dururdum, o yaptı tam yüzelli kuruş... Ben şaşırmıştım, zam mı yaptı dedim. Ne var bunda şaşacak, dedi; hakkım değil mi yani? Benden sonra gelen Ali Taşkıran, saatini Üçyüzelliden alsın da, ben yüzseksen, ikiyüzden alayım, reva mı. Aman dedim, çok güzel, sakın işi karıştırma... Hakkın tabii... Hakkın olmaz mı? Hadi güle güle...» «Sonra?..»</span></p>

  <p><span style="font-size: 10pt; font-family: 'Times New Roman', serif;">«Sonrasını gördün işte. Herif şimdi boşta geziyor. İşinin başında bulunmadığı bir saatte, bir teftiş...</span></p>

  <p><span style="font-size: 10pt; font-family: 'Times New Roman', serif;">Kapı dışarı! Tencerenin doğurduğuna inanıyoruz da, öldüğüne neden inanmıyalım!»</span></p>

  <p><span style="font-size: 10pt; font-family: 'Times New Roman', serif;">«Canım, Recep Usta'nın da bir şey dediği yok zaten! Öyle biçimli yemiş ki tekmeyi ..»</span></p>

  <p><span style="font-size: 10pt; font-family: 'Times New Roman', serif;">«Herifler cambaz... Ev sahibinden taaa Başmühendis'e kadar... Biz de çıkmışız, onlarla aynı ipte oynamaya çalışıyoruz. Dört cihar!»</span></p>

  <p><span style="font-size: 10pt; font-family: 'Times New Roman', serif;">«Ne dört ciharı be! Beş dört!»</span></p>

  <p><span style="font-size: 10pt; font-family: 'Times New Roman', serif;">«Ne beş dördü... Ayan beyan dört cihardı işte! Kör değilim ya!»</span></p>

  <p><span style="font-size: 10pt; font-family: 'Times New Roman', serif;">«Beş dört oyna! Uzun etme!»</span></p>

  <p><span style="font-size: 10pt; font-family: 'Times New Roman', serif;">«Dört cihardı... Dört pul alırım, mars! Parti de biter!»</span></p>

  <p><span style="font-size: 10pt; font-family: 'Times New Roman', serif;">«Hayır beş dörttü... Hadi dört cihar diyelim, mars olur, eder dört! Parti nasıl bitermiş. İki değil misin sen! Diyelim ki parti bitti, bir parti daha yok mu?»</span></p>

  <p><span style="font-size: 10pt; font-family: 'Times New Roman', serif;">«Yok tabii... Mezesine de yenildin, rakısına da!..»</span></p>

  <p><span style="font-size: 10pt; font-family: 'Times New Roman', serif;">«Canım bir şişe rakı yeter mi iki kişiye!»</span></p>

  <p><span style="font-size: 10pt; font-family: 'Times New Roman', serif;">«Çok bile gelir!»</span></p>

  <p><span style="font-size: 10pt; font-family: 'Times New Roman', serif;">«Oyna beş dördünü de uzun etme!»</span></p>

  <p><span style="font-size: 10pt; font-family: 'Times New Roman', serif;">«Dört cihar... Dört pul alır parti biter. Nesini oynıyayım!»</span></p>

  <p><span style="font-size: 10pt; font-family: 'Times New Roman', serif;">«Oyna diyorum sana, beş dört!»</span></p>

  <p><span style="font-size: 10pt; font-family: 'Times New Roman', serif;">«Hayır dört cihar! Bak oğlum, paran yoksa hır çıkarma!. Yakana da yapışmıyorum senin. Aybaşında ısmarlarsın olur biter.»</span></p>

  <p><span style="font-size: 10pt; font-family: 'Times New Roman', serif;">«Ulan, seni satın alacak kadar param bulunur her zaman için!»</span></p>

  <p><span style="font-size: 10pt; font-family: 'Times New Roman', serif;">«Yaaa! Bugün işler yolundaydı demek... Elli kâğıt göster, senin beş dördünü kabul ediyorum! Haydi, çıkar cüzdanı!»</span></p>

  <p><span style="font-size: 10pt; font-family: 'Times New Roman', serif;">«Hakaret ha! Senin ne hakkın var bana hakaret etmeye! Hırsız da sensin namuzsuz da!»</span></p>

  <p><span style="font-size: 10pt; font-family: 'Times New Roman', serif;">Bütün bezikçiler, prafacılar, kaptıkaçtıcılar, tavlacılar bağırmaya başladılar:</span></p>

  <p><span style="font-size: 10pt; font-family: 'Times New Roman', serif;">«Heeey, Niyazi, at şunları dışarı be! Onları mı dinliyeceğiz! Burası Dingo'nun ahırı değil, Meşrutiyet Kıraathanesi... Efendiler gelir buraya... Kendini bilenler gelir!»</span></p>

  <p><span style="font-size: 10pt; font-family: 'Times New Roman', serif;">İki tavlacı çoktan kapışmışlardı. Tavla bir yana gitmişti, pullar bir yana...</span></p>

  <p><span style="font-size: 10pt; font-family: 'Times New Roman', serif;">Takmaz Niyazi, tam sekizinci bardaktaydı, yani en güçlü zamanı. Her ikisini de tuttuğu gibi attı dışarı. Hıncını şöylece boşaltıverdi arkalarından:</span></p>

  <p><span style="font-size: 10pt; font-family: 'Times New Roman', serif;">«Boyun bağlarınızdan utanın! Efendi olacaksınız beee!..»</span></p>

  <h1 id="sigil_toc_id_9" style="text-align: center;"><span style="font-size: 10pt; font-family: 'Times New Roman', serif;"><b>UYANIN</b></span></h1>

  <p><span style="font-size: 10pt; font-family: 'Times New Roman', serif;">Sabahçılar başlamışlardı erken erken. Başlarını masalara dayayıp kestiriyorlardı. Kimisi kumardan gelmiş olacaktı, kimisi Ay-Yıldız Otelinden...</span></p>

  <p><span style="font-size: 10pt; font-family: 'Times New Roman', serif;">Niyazi ifrit olurdu kestirenlere. Önce kulaklarının dibinde:</span></p>

  <p><span style="font-size: 10pt; font-family: 'Times New Roman', serif;">«Çay biir! Şekerli biir!» diye, var gücüyle bağırdı. Bana mısın demiyorlardı.</span></p>

  <p><span style="font-size: 10pt; font-family: 'Times New Roman', serif;">Sinirlilerden biri kaldırdı başını:</span></p>

  <p><span style="font-size: 10pt; font-family: 'Times New Roman', serif;">«Çüş!» diye homurdandı, «Dağ başında mıyız be!»</span></p>

  <p><span style="font-size: 10pt; font-family: 'Times New Roman', serif;">Niyazi'nin tepesi atmıştı:</span></p>

  <p><span style="font-size: 10pt; font-family: 'Times New Roman', serif;">«Şahinpaşa Oteli mi burası!» dedi, «Kestirmek yasak! İşte o Kadar.»</span></p>

  <p><span style="font-size: 10pt; font-family: 'Times New Roman', serif;">Vali emeklisi Hurşit Bey erkenciler arasındaydı. Tartışmanın nereye kadar uzayacağını kestirdiği için:</span></p>

  <p><span style="font-size: 10pt; font-family: 'Times New Roman', serif;">«Bak, Niyazi!» diye seslendi, «Bir bardak su getir bana!»</span></p>

  <p><span style="font-size: 10pt; font-family: 'Times New Roman', serif;">Su geldi. Yeleğinin cebinden bir karbonat paketi çıkardı, yarım bardak suyla dolu dolu bir avuç karbonatı yuvarladı:</span></p>

  <p><span style="font-size: 10pt; font-family: 'Times New Roman', serif;">«Perhiz!.. Perhiz!..» dedi. «En sonunda sabah kahvaltısını bir dilim kızarmış ekmekle bir bardak çaya indirdik... Hâlâ aynı hazımsızlık... Ekmek taş gibi oturuyor mideme. Yani, bu bir dilim ekmeği de mi yemiyelim. Büsbütün mü aç duralım be!»</span></p>

  <p><span style="font-size: 10pt; font-family: 'Times New Roman', serif;">Tarım Müdürü:</span></p>

  <p><span style="font-size: 10pt; font-family: 'Times New Roman', serif;">«Ben sana dostça bir şey diyeyim mi Hurşit'çiğim!» dedi, «Kes! Bu bir dilim ekmeği de kes! Eğer rahatını istiyorsan o bir dilim ekmeği de yeme!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Hiiiç üzme tatlı canını!» dedi. «Fırıncılar Derneği Başkanı, bu işi kökünden kesip atacakmış. Bundan sonra sen sağ ben selâmet!»</span></p>

  <p><span style="font-size: 10pt; font-family: 'Times New Roman', serif;">«Nasıl kesip atacakmış kökünden?»</span></p>

  <p><span style="font-size: 10pt; font-family: 'Times New Roman', serif;">«Nasıl mı? Eğer belediye istedikleri zammı kabul etmezse, ekmek çıkarmıyacaklarmış. Çekeceklermiş fırınların kepenklerini!»</span></p>

  <p><span style="font-size: 10pt; font-family: 'Times New Roman', serif;">Jandarma Komutanı' nın tepesi atmıştı:</span></p>

  <p><span style="font-size: 10pt; font-family: 'Times New Roman', serif;">«Ne!» dedi, «Bunlar hükümetle oyun mu oynuyorlar!»</span></p>

  <p><span style="font-size: 10pt; font-family: 'Times New Roman', serif;">«Onun gibi bir şey!»</span></p>

  <p><span style="font-size: 10pt; font-family: 'Times New Roman', serif;">Defterdar emeklisi:</span></p>

  <p><span style="font-size: 10pt; font-family: 'Times New Roman', serif;">«Belediye Başkanı'nın beyanatı var gazetede!» dedi. Komutan, kendine bir destek olur diye sordu:</span></p>

  <p><span style="font-size: 10pt; font-family: 'Times New Roman', serif;">«Ne demiş Başkan?»</span></p>

  <p><span style="font-size: 10pt; font-family: 'Times New Roman', serif;">«Kızdırmasınlar bu fırıncılar beni demiş, bütün işletmeleri alırım elime, şakır şakır ekmek çıkarır, ucuz ucuz veririm İstanbullulara!»</span></p>

  <p><span style="font-size: 10pt; font-family: 'Times New Roman', serif;">«Hem de yapar bu adam! Hükümetle oyun oynanmaz! Aşkolsun Başkan'a!..»</span></p>

  <p><span style="font-size: 10pt; font-family: 'Times New Roman', serif;">Hurşit Bey'in kaşları çatıldı:</span></p>

  <p><span style="font-size: 10pt; font-family: 'Times New Roman', serif;">«Aman ne yapıyorsun sen, Barlas'çığım. Özel sektörü bir ürküttünmü, halimiz dumandır. Baş politikamız, özel sektörü ürkütmemek... Özel sektör dediğin bir salyangoza benzer. Bir ürktümü, girer kabuğuna, kendi kapısını, kendi ifrazatı ile mühürler. Kulağının dibinde gümbür gümbür davul çalsan, başını çıkarıp bakmaz bile.»</span></p>

  <p><span style="font-size: 10pt; font-family: 'Times New Roman', serif;">Yanından geçen Niyazi'yi tuttu kolundan:</span></p>

  <p><span style="font-size: 10pt; font-family: 'Times New Roman', serif;">«Bu karbonat bana mısın demedi. Bak oğlum Niyazi! Bana bir maden suyu getir dışarıdan. Al şunu. Ha? Ne diyordum? Aman bu özel sektör ürkmesin! Büyük şehirlerimizde bu özel sektörü kolay kolay gözle göremezsin ama, kasabalarımızda, köylerimizde özel sektörün bir adı da Ağa'dır, falan Bey'dir, hatta falan Efendi'dir. Bu adam, yerine göre parti başkanı, yerine göre Bey, yerine göre de çiftlik sahibi... Bankalarda ortaktır, ithalâtçıdır, müteahhittir, fabrikatördür. Kadirli Kaymakamı Mehmet Can gibi bir aydını bir parmak havalesiyle taa güneyden, kuzeye savuruveren de bu özel sektördür işte!</span></p>

  <p><span style="font-size: 10pt; font-family: 'Times New Roman', serif;">Neler çektim ben bunlardan! Ramazan geldimi, yüreğim küt küt atardı. Hacı Dursun Efendi, bir biçimine getirir, iftara çağırır seni. Gitsen bir türlü, gitmesen bir türlü... Atlattın diyelim, yandın. Dedikodu alır yürür. Bu zındık kaymakamıda kim gönderdi başımıza... Mektuplar, telgraflar yağar Ankara'ya. İster istemez kalkıp gideceksin iftara. Gittin değil mi, gene yandın! Ertesi gün, başka bir fayton dayanır kapıya. Onu da kırmıyacaksın ister istemez! Otuz Ramazan kurtaramazsın yakanı özel sektörün şerrinden!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Daha Ramazan’ın başında ilân edersin. Beni hiçbir özel sektörün iftara davet etmemesi rica olunur diye... Çünkü ben, oruç tutmuyorum dersin açıktan açığa, olur biter!»</span></p>

  <p><span style="font-size: 10pt; font-family: 'Times New Roman', serif;">«Tamam, büsbütün yandın! Kendi elinle kendi kuyruğunu düğümledin demektir!»</span></p>

  <p><span style="font-size: 10pt; font-family: 'Times New Roman', serif;">«Neden yahu! Biz laik bir ulus değilmiydik, ne oldu laiklik ilkesi!»</span></p>

  <p><span style="font-size: 10pt; font-family: 'Times New Roman', serif;">Taa sobanın başından konuşmayı sinsi sinsi dinleyen Tabelâcı Rıza, dayanamadı:</span></p>

  <p><span style="font-size: 10pt; font-family: 'Times New Roman', serif;">«Evet öyleyiz Beybaba!» dedi. «Onun için, ağır hastalarımıza veremediğimiz dövizi, hacı adaylarına çıkarıyoruz. Bir hacı, bu milletin başına, helâlinden tam dörtyüz dolara mal oluyor. Helâlinden diyorum, anlarsın gerisini! Her gün üçyüz hacı adayı başvuruyormuş döviz için. Günde yüzyirmi bin dolar! Soruyorum size beyler! Bu yüzyirmi bin doları kapatmak için her gün kaç bin salyangoz toplamamız gerekiyor, bir düşünün! Kaç bin kilo maydanoz, kaç milyon sülük?»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Arkadaşlar!» dedi, «Benim anlıyamadığım bir şey daha var. Biz, az gelişmiş bir millet miyiz? Yoksa çok mu gelişmişiz? Eğer az gelişmiş, yahut hiç gelişmemiş bir milletsek, bu dövizleri neye har vurup harman ediyoruz?»</span></p>

  <p><span style="font-size: 10pt; font-family: 'Times New Roman', serif;">Rıza bu soruyu da cevapsız bırakmadı:</span></p>

  <p><span style="font-size: 10pt; font-family: 'Times New Roman', serif;">«Biz!» dedi, «Ortak Pazar'a girerken, çok gelişmiş bir milletiz. Amerika'dan, ya da Almanya'dan yardım isterken, az gelişmiş hattâ hiç gelişmemiş bir milletiz!</span></p>

  <p><span style="font-size: 10pt; font-family: 'Times New Roman', serif;">Çözümlenemiyen bir sorunumuz daha var. Asyalı, Avrupalı olma işimiz. Biz Orta Doğu Paktı'na girerken Batılı, Cento'ya girerken Doğulu!.. Milletler arası&nbsp;</span><span style="font-family: 'Times New Roman', serif; font-size: 10pt;">Futbol Federasyonu'na girerken Avrupalıyız, İslam Konferansı'na girerken Asyalı!»</span></p>

  <p><span style="font-size: 10pt; font-family: 'Times New Roman', serif;">Hurşit Bey, Niyazi'nin getirdiği maden suyundan bir iki yudum içtikten sonra:</span></p>

  <p><span style="font-size: 10pt; font-family: 'Times New Roman', serif;">«Evet...» dedi, «İşin en doğrusu bu bir dilim ekmeği de kesmek... Toprak Mahsûlleri Ofisi'nin gücüne gitmesin, ekmekten başka her şeye benziyor bu mübarek! Ne karıştırırlar içine bilmem ki... Geçen gün bizim Ömer'in, ilkokul birinci sınıftaki kızı sordu bana: Dedeciğim, dedi, ekmek neden yapılır? Öğretmen ödev verdi de... Kızım, dedim, bu öylesine bir soru ki, bunu ne Fırıncılar Derneği Başkanı çözer, ne Belediye Başkanı, ne Toprak Ofisi! Ne yazayım diye sıkıştırdıkça sıkıştırdı. Yaz, kızım, dedim, ekmek değirmende öğütülebilen bir şeyden yapılır bu memlekette, yalnız buğdaydan yapılmaz! Öğretmeni, kafası işleyen bir adammış. Aferin kızım demiş, al sana Hayat Bilgisi'nden on numara!»</span></p>

  <p><span style="font-size: 10pt; font-family: 'Times New Roman', serif;">Telgrafçı:</span></p>

  <p><span style="font-size: 10pt; font-family: 'Times New Roman', serif;">«Şu Amerikalılar da olmasa...» dedi, «Ekmeğin adını çocuklarımız ancak kitaplardan öğrenecek. Gene ikiyüz ton buğday gönderiyorlarmış. Seferberliğin sonlarına doğru, bir un göndermişlerdi bize, kâğıt gibi bir un. Ekşi ekşi de kokardı ekmeği!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Evet!» dedi, «Patates unu!»</span></p>

  <p><span style="font-size: 10pt; font-family: 'Times New Roman', serif;">«Ne olursa olsun... Ellerine ne geçerse gönderiyorlar bize... insanlığına hiç denecek yok şu Amerikalıların. Onlar da olmasa, vay haline insanlığın!»</span></p>

  <p><span style="font-size: 10pt; font-family: 'Times New Roman', serif;">Defterdar emeklisi, gözlüğünü bunalmış gibi çıkardı, birden gözünden:</span></p>

  <p><span style="font-size: 10pt; font-family: 'Times New Roman', serif;">«Vay anasını!» dedi, «Amerikalılar silahsızlanmayı istemiyorlarmış!»</span></p>

  <p><span style="font-size: 10pt; font-family: 'Times New Roman', serif;">«Yalandır!» dedi, telgrafçı, «Aslı yoktur!»</span></p>

  <p><span style="font-size: 10pt; font-family: 'Times New Roman', serif;">Defterdar, yeniden taktı gözlüğünü. Başladı okumaya:</span></p>

  <p><span style="font-size: 10pt; font-family: 'Times New Roman', serif;">«Birleşik Amerika'da yayınlanan bir raporda öğrenildiğine göre, tam yirmi bin firma, Cenevre'de yapılan silahsızlanma görüşmelerinden sonuç alınmamasını istemektedir. Savaş endüstrisinin, Amerikan ekonomisinde çok önemli bir yeri olduğu, bu raporda açıklanmakta, Cenevre'de alınacak olan kararın bu yirmi bin firma üzerinde, dolayısıyla Amerikan ekonomisinde ciddî tehlikeler yaratacağı ileri sürülmektedir. Ha? Ne buyrulur bu rapora?»</span></p>

  <p><span style="font-size: 10pt; font-family: 'Times New Roman', serif;">Hurşit Bey, şişede kalan son maden suyunu da kaldırıp içti hışımla, öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«İçilir bu haberin üstüne!» dedi, «Başka türlü hazmolmaz doğrusu!»</span></p>

  <p><span style="font-size: 10pt; font-family: 'Times New Roman', serif;">Vali emeklisi:</span></p>

  <p><span style="font-size: 10pt; font-family: 'Times New Roman', serif;">«Ben çok korkarım bu özel sektörden» diye başladı, «özel sektör hükümetin içine giremediği zaman ne yapar yapar, senatörleri, başkanları, başbakanları değiştirir... Kaymakamlar, onun elinde, sadece Yalova kaymakamıdır! Oğlum Niyazi! Sen bana şekeri az bir kahve getir, bastırsın!»</span></p>

  <p><span style="font-size: 10pt; font-family: 'Times New Roman', serif;">Niyazi uyuyanlardan birinin kulağının dibinden seslendi:</span></p>

  <p><span style="font-size: 10pt; font-family: 'Times New Roman', serif;">«Şekeri az biiir! Uyuma ocakçı! Bak beyler neler, konuşuyor!»</span></p>

  <p><span style="font-size: 10pt; font-family: 'Times New Roman', serif;">«Ha ne diyordum. Nasıl vali olduğumu öğrenmek istemlisiniz? Karadeniz kıyılarında bir kazaya vermişler beni. Hükümet binası, eski bir okuldan bozmaydı... Dökülüyordu sizin anlıyacağınız! Yazdık, çizdik... Bir ödenek kopardık... Biraz da yardım sağladık özel sektörden. İş geldi dayandı hükümet konağının yerine!</span></p>

  <p><span style="font-size: 10pt; font-family: 'Times New Roman', serif;">Köprübaşı'nı, Kafaoğlu istemez. Konak bayırını Hacı İlyas Efendi... Pazaryeri, Uzun Ahmet'in işine gelmez. Yalıboyu Recai Efendi'yi aşmaz. Aşağıçarşı'da atsak temeli, Yukarıçarşı'daki ağalar bozulur.&nbsp;</span><span style="font-family: 'Times New Roman', serif; font-size: 10pt;">Yukarıçarşı'da bulsan arsayı, Aşağıçarşı'dakiler dayanır kapıma. Hükümet binası dediğin, halkın harman olduğu yerde olmaz mı? Tam mahallenin göbeğinde attırdım temeli. Bu sefer birbirini çekemiyen ağalar, hemen ağız birliği ediverdiler. Vaaay! Çoluğumuzun, çocuğumuzun, yani karımızın, kızımızın başı açık dolaştığı mahalleye Hükümet binası mı yapılırmış! Bu Kaymakam'da hiç mi namusumuza saygı yok!</span></p>

  <p><span style="font-size: 10pt; font-family: 'Times New Roman', serif;">Heyetler yola çıktı. Başta Kalaycıoğlu, Hükümet binası mutlaka eski yerine yapılmalı diyor da başka bir şey demiyor. Kırk yıllık Merkez Kahvesi'ni, kırk yıllık Merkez Oteli'ni, kırk yıllık Merkez Lokantası'nı körletmeye ne hakkı varmış bu Kaymakam’ın! Ankara'dan müfettişler gelmeye başladılar akın akın. Ne yaptılarsa para etmedi. Göz var, izan var. Bütün müfettişler benim seçtiğim yeri beğenmekten öteye geçemediler. Temel karış karış yükselip dururken, Haziran geldi, dayandı. Karadeniz kıyıları bu aylarda şenleniverir birden. Baktım bir gün, Dahiliye Vekilinin arabası, Kalaycıoğlu'nun köşkünün önünde duruverdi. Akşama ben de davetliydim yemeğe.</span></p>

  <p><span style="font-size: 10pt; font-family: 'Times New Roman', serif;">Ben, bir zılgıt gelecek ama nerden gelecek diye beklerken, Kalaycıoğlu başladı söze, Bizim Kaymakam Bey diye girdi hikâyeye... Eşi emsali bulunmaz öylesine bir kaymakammışım ki, elime kimse su dökemezmiş. İdarecilikte, siyasette, hatta ilimde, fende bütün memleket karış karış gezilse, kimse rastlayamazmış benim gibisine. Kaymakam değil, vali olacak adammışım!.. Bu kadar övülürse bir kaymakam, bakana da bir iş düşer elbet. Kalktı yerinden elimi sıktı. Sizin gibi genç arkadaşlarla iftihar ediyorum, dedi. Kalaycıoğlu, öbür ağalara bakıp, bıyık altından kıs kıs gülerken, sayın Bakan Bey sarıldı boynuma, alnımdan öptü.</span></p>

  <p><span style="font-size: 10pt; font-family: 'Times New Roman', serif;">Hakkâri Valiliği'ne tayinimi hemen oracıkta yapıverdi! Daha ne yapacaktı.</span></p>

  <p><span style="font-size: 10pt; font-family: 'Times New Roman', serif;">İstanbul Valiliği'ne mi, atayacaktı beni!»</span></p>

  <p><span style="font-size: 10pt; font-family: 'Times New Roman', serif;">«Vayyy!» diye iki kat oldu, «Kavruldu parmaklarım!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza başladı çıkışmaya:</span></p>

  <p><span style="font-size: 10pt; font-family: 'Times New Roman', serif;">«Ne yapışırsın yeni gelin gibi sobanın kapağına! Maşa dururken ne yakarsın elini! Şopar İbram da ekmek yiyecek bu memlekette, maşa satıp da!»</span></p>

  <p><span style="font-size: 10pt; font-family: 'Times New Roman', serif;">Canı yanan Niyazi, acısını uyuyanlardan çıkarmak için başladı uyuyanları sıradan dürtüklemeye:</span></p>

  <p><span style="font-size: 10pt; font-family: 'Times New Roman', serif;">«Uyanın be! Uyanın artık! Tembelhaneye çevirdiniz koskoca Meşrutiyet Kıraathanesi’ni Heeey! Sana söylüyorum! Sil gözünün çapağını da aç gözünü!</span></p>

  <p><span style="font-size: 10pt; font-family: 'Times New Roman', serif;">Üsküdar'da sabah oldu! Bu ne uyku be!»</span></p>

  <p><span style="font-size: 10pt; font-family: 'Times New Roman', serif;">Sonra emeklilere döndü:</span></p>

  <p><span style="font-size: 10pt; font-family: 'Times New Roman', serif;">«Uyuyor millet!» dedi, «İstediğin kadar dürtükle, kılı kıpırdamıyor namussuzum kimsenin!»</span></p>

  <h1 id="sigil_toc_id_10" style="text-align: center;"><span style="font-size: 10pt; font-family: 'Times New Roman', serif;"><b>KURU FASULYE DURMUYOR Kİ</b></span></h1>

  <p><span style="font-size: 10pt; font-family: 'Times New Roman', serif;">Öğle yemeğinden sonra, teker teker düştüler kıraathaneye. Bu saatte emeklileri görmeye alışık değillerdi müşteriler.</span></p>

  <p><span style="font-size: 10pt; font-family: 'Times New Roman', serif;">Üniversitede Kalem'de çalışan Bülent:</span></p>

  <p><span style="font-size: 10pt; font-family: 'Times New Roman', serif;">«Gene dünyasına darıldı emeklilerden biri galiba?» dedi, «Cenazeye gidecekler.»</span></p>

  <p><span style="font-size: 10pt; font-family: 'Times New Roman', serif;">Arkadaşı Behçet:</span></p>

  <p><span style="font-size: 10pt; font-family: 'Times New Roman', serif;">«Yok, hayır!» dedi, «Keyifli görünüyorlar. Bir yas havası yok!»</span></p>

  <p><span style="font-size: 10pt; font-family: 'Times New Roman', serif;">«Canım, onlar sıranın kendilerinden atladığını görünce de keyiflenirler.</span></p>

  <p><span style="font-size: 10pt; font-family: 'Times New Roman', serif;">Bilirler her saniye topun ağzında olduklarını.»</span></p>

  <p><span style="font-size: 10pt; font-family: 'Times New Roman', serif;">«Bak, bak! Bizim Barlas, madalyasını da takmış!»</span></p>

  <p><span style="font-size: 10pt; font-family: 'Times New Roman', serif;">«Daha iyi ya! Bu madalya cenaze günlerinde değil de bayram günlerinde takılmaz mı?»</span></p>

  <p><span style="font-size: 10pt; font-family: 'Times New Roman', serif;">«Ölen için cenaze... Geride kalanlar için bayram!»</span></p>

  <p><span style="font-size: 10pt; font-family: 'Times New Roman', serif;">«Ama var bir şey!»</span></p>

  <p><span style="font-size: 10pt; font-family: 'Times New Roman', serif;">«Ölüm için değil bir araya gelişleri... Saat ikiyi geçiyor. Öğle namazı çoktan kılınmış olacak.»</span></p>

  <p><span style="font-size: 10pt; font-family: 'Times New Roman', serif;">Denizci emeklilerden Selim Dalgakıran, dümen suyunda boyacı Şopar Arifle girdi içeri. Arif, kapıdaki «Boyacı ve satıcıların girmeleri yasaktır!» levhasına sırt çevirerek, ancak böyle hatırlı birinin yedeğinde girebilirdi bu yasak bölgeye.</span></p>

  <p><span style="font-size: 10pt; font-family: 'Times New Roman', serif;">Dalgakıran’ın uzattığı pabuçlara başladı saygıyla fırça sallamaya, yavaştan, yavaştan...</span></p>

  <p><span style="font-size: 10pt; font-family: 'Times New Roman', serif;">«Var bir şey!» dedi, Bülent, «Boşuna tekliğe kıymaz Selim Bey! 18 Mart dersen o da çok gerilerde kaldı!»</span></p>

  <p><span style="font-size: 10pt; font-family: 'Times New Roman', serif;">Arkadaşı:</span></p>

  <p><span style="font-size: 10pt; font-family: 'Times New Roman', serif;">«Dur, öğreniriz!» dedi, «Niyazi, bakar mısın biraz! Yahu, bu morukların nesi var bugün, yortuları mı, bayramları mı? Gelmezlerdi bu saatte!»</span></p>

  <p><span style="font-size: 10pt; font-family: 'Times New Roman', serif;">Niyazi eğildi kulağına:</span></p>

  <p><span style="font-size: 10pt; font-family: 'Times New Roman', serif;">«Tefeci Hayri Efendi var ya!» dedi, «Onun kızıyla vermiş mercimeği fırına!»</span></p>

  <p><span style="font-size: 10pt; font-family: 'Times New Roman', serif;">«Kim vermiş?»</span></p>

  <p><span style="font-size: 10pt; font-family: 'Times New Roman', serif;">«Barlas'ın oğlu Erol!»</span></p>

  <p><span style="font-size: 10pt; font-family: 'Times New Roman', serif;">«Eeee?»</span></p>

  <p><span style="font-size: 10pt; font-family: 'Times New Roman', serif;">«Kız altı aylık gebe! Barlas tutturdu, ben bu kızı evime sokmam diye. Hayri Efendi, ne yaptı yaptı, avuç dolusu para döktü. Ev tuttu Cihangir'de. Dayadı, döşedi. Bugün nikâhları kıyılıyor, senin anlıyacaaan!»</span></p>

  <p><span style="font-size: 10pt; font-family: 'Times New Roman', serif;">Bir boyacıyla Hurşit Bey de girmişti içeri. Niyazi, önce boyacıya ters ters baktı. Sonra Hurşit Bey'e:</span></p>

  <p><span style="font-size: 10pt; font-family: 'Times New Roman', serif;">«Sözde valilik etmiş!» dedi.</span></p>

  <p><span style="font-size: 10pt; font-family: 'Times New Roman', serif;">«Yasaktan herkesten önce onun anlaması lâzım. Oysa, kendisi sokuyor boyacıları içeri!»</span></p>

  <p><span style="font-size: 10pt; font-family: 'Times New Roman', serif;">«Boş veer!» dedi Bülent. «Böyle günlerde nizama, intizama bakılmaz!»</span></p>

  <p><span style="font-size: 10pt; font-family: 'Times New Roman', serif;">Bu ikinci boyacıya Şopar Arif de kızmışa benziyordu. Sıradan çıkarırdı emeklileri. Bu piçkurusu da nerden gelmişti.</span></p>

  <p><span style="font-size: 10pt; font-family: 'Times New Roman', serif;">«Ne oldu, senin de vardı bir nişanlın? Götür artık Evlendirme dairesine şunu!&nbsp;</span><span style="font-family: 'Times New Roman', serif; font-size: 10pt;">Karnının şişmesini mi bekliyorsun, sen de...»</span></p>

  <p><span style="font-size: 10pt; font-family: 'Times New Roman', serif;">«Bizim beklediğimiz başka şeydi. Bekledik bugüne kadar. Ne gelen var, ne giden!»</span></p>

  <p><span style="font-size: 10pt; font-family: 'Times New Roman', serif;">«Neydi beklediğin?»</span></p>

  <p><span style="font-size: 10pt; font-family: 'Times New Roman', serif;">« Zam bekledik ilk günlerde, terfi bekledik! Bir yolunu bulup başka bir yere sıçrarız dedik! Olmadı, olmadı!..»</span></p>

  <p><span style="font-size: 10pt; font-family: 'Times New Roman', serif;">«Kader!»</span></p>

  <p><span style="font-size: 10pt; font-family: 'Times New Roman', serif;">«Doğru, sosyal kader! Her şey kılı kılına, öyle hinoğlu hince hesaplanmış ki...</span></p>

  <p><span style="font-size: 10pt; font-family: 'Times New Roman', serif;">Bu çemberi kırıp çıkabilen talihliye aşkolsun. Geçti bizden evlenmek!»</span></p>

  <p><span style="font-size: 10pt; font-family: 'Times New Roman', serif;">«Canım bırak şu sosyal mistisizmi! Kız mı yok memlekette. Hani kocakarıların bir sözü vardır, elini sallasan ellisi diye be! Şimdi, elini değil, parmağını sallasan yüzellisi ! . .»</span></p>

  <p><span style="font-size: 10pt; font-family: 'Times New Roman', serif;">«Neyini sallarsan salla! Kızı bulmakla iş bitmiyor ki... Biz bulduk da ne oldu sanki. Biliyorsun, on yıldır, Üniversite'de çalışıyorum. Askerlikten önce Hukuk'a yazılmıştık. Hem ev geçindir, hem oku, olmadı. Yapalım şu askerliği de çıksın aradan, dedik. Tezkereyi koyduk cebimize. Bu sefer, olmuşken, doktor olalım diye düşündük. Temiz iştir doktorluk... Bak, şu emekli sürüsüne!&nbsp;</span><span style="font-family: 'Times New Roman', serif; font-size: 10pt;">İçlerinde bir tane doktor var mı? Doktorun emeklisi olmaz arkadaş, her şeyi olur da... Bezirganı olur, simsarı olur, tefecisi olur, karaborsacısı olur, emeklisi olmaz. Politikacısı da olur. Neyse, biz de doktorluğa özendik, girebilirsen gir fakülteye! Kadro meselesi dediler. Dişçilik, dedik, olmadı! Peki Eczacılık olsun dedik, o da olmadı! Mühendislik... Ona da benim kafam yatmaz. O kadar gittik geldik ki Üniversite'ye, hiç olmazsa bir iş versinler de çalışalım diye düşündük. Hep kadro meselesi çıktı karşımıza. En sonunda yüzelli lira aylıkla, gece bekçisi kadrosuna girdik, bilmem hangi fakültenin muhasebesine verildik.»</span></p>

  <p><span style="font-size: 10pt; font-family: 'Times New Roman', serif;">«Gece bekçisi olarak ha?»</span></p>

  <p><span style="font-size: 10pt; font-family: 'Times New Roman', serif;">«Canım kadromuz öyle.»</span></p>

  <p><span style="font-size: 10pt; font-family: 'Times New Roman', serif;">«Nişanlın ne dedi?»</span></p>

  <p><span style="font-size: 10pt; font-family: 'Times New Roman', serif;">«Nişanlım mı? Müjdeye gittim, girdim diye. Nereye dedi, Üniversiteye dedim. Oh, oh!.. Tebrik ederim, hangi fakülteye girdin, diye sordu. Muhasebeye, dedim.</span></p>

  <p><span style="font-size: 10pt; font-family: 'Times New Roman', serif;">Şaşırdı, kaldı, öyle fakülte var mı Üniversite’de diye baktı gözlerimin içine. Var, dedim, bizim gibiler için var! Anlar gibi oldu. Yani dedi, memur olarak girdin haaa? Hayır, dedim, gece bekçisi olarak!.. Büsbütün şaşırdı. Ne var bunda şaşacak, memur değilim ama memur sayılırım. Bekçi değilim ama, bekçi kadrosundayım. Öğrenci değilim ama Üniversitedeyim işte!»</span></p>

  <p><span style="font-size: 10pt; font-family: 'Times New Roman', serif;">«Tabii, allak bullak oldu kızcağızın kafası?»</span></p>

  <p><span style="font-size: 10pt; font-family: 'Times New Roman', serif;">«Öyle oldu. Sonra tasalı tasalı baktı yüzüme. Aylık, diye sordu. Aylık mı, dedim, korka korka... Şimdilik yüzelli lira! Yazık, dedi, evlenemeyiz bu parayla. Bekleriz dedim, bir gün kadromuz değişir. Böyle sürüp gitmez ya bu iş!</span></p>

  <p><span style="font-size: 10pt; font-family: 'Times New Roman', serif;">Söyle Behçet'çiğim, haklı değil mi kızcağız? Nasıl evlenirsin bu parayla? Aylık yüzelli lira!.. Kuru fasulyenin kilosu yüz kuruştu o günlerde!»</span></p>

  <p><span style="font-size: 10pt; font-family: 'Times New Roman', serif;">«Hep öyle kalmadı ya işler?»</span></p>

  <p><span style="font-size: 10pt; font-family: 'Times New Roman', serif;">«Evet, öyle kalmadı. Bir yıl sonra kadro değişti. Gece bekçisi kadrosundan laborant kadrosuna geçtim.»</span></p>

  <p><span style="font-size: 10pt; font-family: 'Times New Roman', serif;">«Muhasebedeki iş ne oldu?»</span></p>

  <p><span style="font-size: 10pt; font-family: 'Times New Roman', serif;">«Canım iş aynı iş, kadro değişti diyorum sana!»</span></p>

  <p><span style="font-size: 10pt; font-family: 'Times New Roman', serif;">«Aylık da değişti tabii?»</span></p>

  <p><span style="font-size: 10pt; font-family: 'Times New Roman', serif;">«Aylık mı? Kadroyla birlikte o da değişti. Oldu yüzyetmişbeş!»</span></p>

  <p><span style="font-size: 10pt; font-family: 'Times New Roman', serif;">«Evlenseydin artık!»</span></p>

  <p><span style="font-size: 10pt; font-family: 'Times New Roman', serif;">«Ama kuru fasulye de oldu yüzyetmişbeş. Sonra bizim nişanlı en azdan benim bir Şef olmamı istiyordu. Bir laborant karısı olmak işine gelir miydi! Bordro işleriyle uğraşıyordum Kalem'de. Daha doğrusu aylıkları veren arkadaşa yardım ediyordum. Profesör yüzü görmeye de başladık her ay başı! Ödenekti, yolluktu, ne uydurma listeler, faturalar geçmedi elimizden! Derken bir profesörün desteğiyle geçiverdik «elektrik ustası» kadrosuna. İnsan, kontrol saati gezdirmeden gece bekçisi, mikroskop görmeden laborant olur da, arka cebinde tornavida taşımadan neden elektrik ustası olmasın!»</span></p>

  <p><span style="font-size: 10pt; font-family: 'Times New Roman', serif;">« Peki, aylık?»</span></p>

  <p><span style="font-size: 10pt; font-family: 'Times New Roman', serif;">«Yirmibeş lira zam!»</span></p>

  <p><span style="font-size: 10pt; font-family: 'Times New Roman', serif;">«Yani oldu ikiyüz lira.»</span></p>

  <p><span style="font-size: 10pt; font-family: 'Times New Roman', serif;">«O gün için ikiyüz lira iyi para! Evlenseydin!»</span></p>

  <p><span style="font-size: 10pt; font-family: 'Times New Roman', serif;">«Kuru fasulye de oldu ikiyüz kuruş, ne haber?»</span></p>

  <p><span style="font-size: 10pt; font-family: 'Times New Roman', serif;">«İşim gittikçe önem kazanmaya başlamıştı. Masam biraz daha büyüdü. Şef, bana güvenerek bir saat geç gelmeye, bir saat erken gitmeye başladı. Profesörlerle daha sıkı fıkıydım artık. Avrupa'ya gidip gelenlerin ödenekleri benim elimden geçiyordu. Londra, Paris, New York, markalı kravatlarla gönlümü almayı unutmuyorlardı. Ama, kadroda elektrik ustası görünüyormuşum, ne çıkar! Bizim nişanlı nedense, çok küçük görüyordu beni. iki yıl da böyle geçti. Bir sabah, şef, kadromun değiştiğini müjdeledi. Bordroda adımın karşısına «Yabancı dil, daktilo» diye bir kayıt geçildi.</span></p>

  <p><span style="font-size: 10pt; font-family: 'Times New Roman', serif;">«Aylık?»</span></p>

  <p><span style="font-size: 10pt; font-family: 'Times New Roman', serif;">«Elli lira zam!»</span></p>

  <p><span style="font-size: 10pt; font-family: 'Times New Roman', serif;">«Kuru fasulye de elli kuruş birden fırladı, o da oldu ikiyüzelli!»</span></p>

  <p><span style="font-size: 10pt; font-family: 'Times New Roman', serif;">«Tabii evlenemedin!»</span></p>

  <p><span style="font-size: 10pt; font-family: 'Times New Roman', serif;">«Nasıl evlenirsin! İşler aylıkla ölçülemiyecek kadar arttı. Bizim Şef haftada bir gün izin yapmaya başlamıştı. Geldiği günlerde istim üzerinde duruyor, yerini bile ısıtmadan gidiyordu. Bordroları ben yapıyor, aylıkları ben veriyordum. İki yıl da böyle geçti!»</span></p>

  <p><span style="font-size: 10pt; font-family: 'Times New Roman', serif;">«Kadro değişmedi mi?»</span></p>

  <p><span style="font-size: 10pt; font-family: 'Times New Roman', serif;">«Bu çalışmaya kadro mu dayanır. Geçtik, ressam kadrosuna!»</span></p>

  <p><span style="font-size: 10pt; font-family: 'Times New Roman', serif;">«Aylık? Elli lira daha...»</span></p>

  <p><span style="font-size: 10pt; font-family: 'Times New Roman', serif;">«Hayır, bu sefer yetmişbeş lira zam!»</span></p>

  <p><span style="font-size: 10pt; font-family: 'Times New Roman', serif;">«Çok güzel! Hemen evlenseydin!»</span></p>

  <p><span style="font-size: 10pt; font-family: 'Times New Roman', serif;">«Evlenmek mi kuru fasulye olduğu yerde durmuyor ki. Oldu o da üçyüz!»</span></p>

  <p><span style="font-size: 10pt; font-family: 'Times New Roman', serif;">«Tüüh be! Eee sonra?»</span></p>

  <p><span style="font-size: 10pt; font-family: 'Times New Roman', serif;">«Yabancı dilden çakmadan, yazı makinesinde şapkalı a'nın yerini bilmeden nasıl «yabancı dil, daktilo» olduysak, bir kuş resmi çizmeden de ressam kadrosuna geçivermiştik. Şef, muhasebeye uğramaz olmuştu artık. Bordrolar, müstahdemi, memuru, profesörü ile hep benim elimden geçiyor, ödenekleri, yollukları ben hesaplıyordum. Şef adına telefonlara cevap veriyor, Rektör'e bile ben çıkıyordum. Profesörlerle enseye tokat gidiyorduk nerdeyse.</span></p>

  <p><span style="font-size: 10pt; font-family: 'Times New Roman', serif;">Bizim hediyeler boyun bağından çoktan gömleğe yükselmişti. Derken...»</span></p>

  <p><span style="font-size: 10pt; font-family: 'Times New Roman', serif;">«Gene kadro değişti. Ne oldun bu sefer Bülent'çiğim?»</span></p>

  <p><span style="font-size: 10pt; font-family: 'Times New Roman', serif;">«Teknisyen!»</span></p>

  <p><span style="font-size: 10pt; font-family: 'Times New Roman', serif;">«Aylık oldu üçyüzelli?»</span></p>

  <p><span style="font-size: 10pt; font-family: 'Times New Roman', serif;">«Hayır Behçet'çiğim, tam dörtyüz!»</span></p>

  <p><span style="font-size: 10pt; font-family: 'Times New Roman', serif;">«Çok güzel! Eee artık, bu sefer evlenebilirdin!»</span></p>

  <p><span style="font-size: 10pt; font-family: 'Times New Roman', serif;">«Fasulye oldu dörtyüzelli... Et oldu ondört lira. Ispanak oldu dört buçuk, beş</span><span style="font-family: 'Times New Roman', serif; font-size: 10pt;">buçuk lira... Buyur, evlen bakalım! Eğer alacağın kız, teknisyen kadrosunda bir</span> <span style="font-family: 'Times New Roman', serif; font-size: 10pt;">«müstahdem» le evlenmeğe nezâketen razı bile olsa, evlen göreyim seni!»</span></p>

  <p><span style="font-size: 10pt; font-family: 'Times New Roman', serif;">«Kaç yıldır teknisyen kadrosundasın?»</span></p>

  <p><span style="font-size: 10pt; font-family: 'Times New Roman', serif;">«Tam dört yıldır!»</span></p>

  <p><span style="font-size: 10pt; font-family: 'Times New Roman', serif;">«Ne zaman kadro değiştireceksin?»</span></p>

  <p><span style="font-size: 10pt; font-family: 'Times New Roman', serif;">«Behçet'çiğim, bizim kadro buraya kadar artık. Anladın mı, tam buraya kadar!</span></p>

  <p><span style="font-size: 10pt; font-family: 'Times New Roman', serif;">Dama dedik, kaldık!»</span></p>

  <p><span style="font-size: 10pt; font-family: 'Times New Roman', serif;">«İlerisi yok demek!»</span></p>

  <p><span style="font-size: 10pt; font-family: 'Times New Roman', serif;">«Var... Var ama, bize göre değil!»</span></p>

  <p><span style="font-size: 10pt; font-family: 'Times New Roman', serif;">«Yahu, profesörlerden falan tanıdığın yok mu? Rektör falan?»</span></p>

  <p><span style="font-size: 10pt; font-family: 'Times New Roman', serif;">«Hepsi tanıdık.»</span></p>

  <p><span style="font-size: 10pt; font-family: 'Times New Roman', serif;">«İyi ya! Bir yolunu bulursun canım!»</span></p>

  <p><span style="font-size: 10pt; font-family: 'Times New Roman', serif;">«Bulamam!»</span></p>

  <p><span style="font-size: 10pt; font-family: 'Times New Roman', serif;">«Dört yüzden yukarı kadro yoksa, o başka!»</span></p>

  <p><span style="font-size: 10pt; font-family: 'Times New Roman', serif;">«Var, olmaz olur mu? Kadronun dört yüzden yukarısı, profesörlerin okuyamıyan, diploma alamıyan haylaz kayınbiraderleri, serseri yeğenleri için. Yani masa başında bile oturmayan arkalıların... Çalışanların kadrosu dört yüzde bitiyor!»</span></p>

  <p><span style="font-size: 10pt; font-family: 'Times New Roman', serif;">«Peki, senin nişanlı farkına varmıyor mu, bu işin?»</span></p>

  <p><span style="font-size: 10pt; font-family: 'Times New Roman', serif;">«Ben anlattım ona, bak kızım, dedim, şu bizim Üniversitede, bir bizim gibiler var, bir de elleri cebinde, bütün gün dolaşanlar... Yani yükün altına girmedikleri halde, kadrosu dört yüzden başlıyan imtiyazlılar.»</span></p>

  <p><span style="font-size: 10pt; font-family: 'Times New Roman', serif;">«Anlayabildi mi bari?»</span></p>

  <p><span style="font-size: 10pt; font-family: 'Times New Roman', serif;">«Daha da fazlasını anladı. Yalnız, sizin Üniversite'de mi, dedi. Bütün memlekette hep böyle bu iş! Mesele yükün altına girmeden kadroyu dört yüzden başlatabilmekte...»</span></p>

  <p><span style="font-size: 10pt; font-family: 'Times New Roman', serif;">«Bak heleee!»</span></p>

  <p><span style="font-size: 10pt; font-family: 'Times New Roman', serif;">«Ve bir gün, aldı başını, bu kadrosu dört yüzden başlıyan haylazlardan biriyle evleniverdi!»</span></p>

  <p><span style="font-size: 10pt; font-family: 'Times New Roman', serif;">«Oooh! Eline sağlık! Evet, kadınlar için bazı kolaylıklar yok değil!»</span></p>

  <p><span style="font-size: 10pt; font-family: 'Times New Roman', serif;">«Beyoğlu sokaklarında öyle de çok firesi var ki bu kolaylığın.»</span></p>

  <p><span style="font-size: 10pt; font-family: 'Times New Roman', serif;">Şopar Arif, emeklileri sıradan boyamıştı. Behçet, bir pabuçlarına baktı, bir Şopar Arifin sandığına:</span></p>

  <p><span style="font-size: 10pt; font-family: 'Times New Roman', serif;">«Gel!« dedi, «Şunları da boya bakalım!»</span></p>

  <p><span style="font-size: 10pt; font-family: 'Times New Roman', serif;">Sandığın dört ayağını ileri geri çekerek, yerine oturttuktan sonra:</span></p>

  <p><span style="font-size: 10pt; font-family: 'Times New Roman', serif;">«Buyur Abi!» dedi.</span></p>

  <p><span style="font-size: 10pt; font-family: 'Times New Roman', serif;">«Kaçtan boyadın ihtiyarları?»</span></p>

  <p><span style="font-size: 10pt; font-family: 'Times New Roman', serif;">«Teklik! Bahşiş nanay bu tekavitlerde. Nerdeyse el uzatıp dilenecekler!»</span></p>

  <p><span style="font-size: 10pt; font-family: 'Times New Roman', serif;">«Söyle bakalım Arif! Senin rahmetli ne demişti sana!»</span></p>

  <p><span style="font-size: 10pt; font-family: 'Times New Roman', serif;">«Şunu öğütlemişti Bihçet Abi! Oğlum Arif! Adam olmak istersen, işte sandık!</span></p>

  <p><span style="font-size: 10pt; font-family: 'Times New Roman', serif;">Serseri olmak istersen al eline darbukayı!»</span></p>

  <p><span style="font-size: 10pt; font-family: 'Times New Roman', serif;">«Sen hangisini seçtin?»</span></p>

  <p><span style="font-size: 10pt; font-family: 'Times New Roman', serif;">«Gündüzleri sandık... Geceleri darbuka...»</span></p>

  <p><span style="font-size: 10pt; font-family: 'Times New Roman', serif;">«Kaç çocuğun var senin!»</span></p>

  <p><span style="font-size: 10pt; font-family: 'Times New Roman', serif;">«Dur bir düşüniyim. Üç kız, iki uğlancık Uriyeden. Yenisinden de bej uğlan, ikicik de kız. Kaç etti Bihçet Abicim!»</span></p>

  <p><span style="font-size: 10pt; font-family: 'Times New Roman', serif;">«Karıştırdık hesabı! Kâğıt kalem lâzım içinden çıkmak için!»</span></p>

  <p><span style="font-size: 10pt; font-family: 'Times New Roman', serif;">Eksoz gürültüleri artmıştı dışarda. Kapının önüne sıradan dizilmişti arabalar. Şoför Cemil'in arabası kapıya bordaladı. İçinden Tefeci Hayrı çıktı. Kapıdan seslendi, emeklilere:</span></p>

  <p><span style="font-size: 10pt; font-family: 'Times New Roman', serif;">«Buyurun Beyler, gidebiliriz!»</span></p>

  <p><span style="font-size: 10pt; font-family: 'Times New Roman', serif;">Emekliler, cenaze tabutu görmüş gibi, birden ayaklandılar. Oğlan babası Barlas başta, çıktılar birer ikişer dışarı. Şoför Cemil kaptı ilk çıkanı, buyur etti arabasına. Arabalardan dördü beşi boş kalmıştı. Hayri Bey yeniden göründü kapıda. Kumarcılar görmezlikten geldiler. Beş on kişi ister istemez kalktı ayağa. Boş arabalar da dolmuştu.</span></p>

  <p><span style="font-size: 10pt; font-family: 'Times New Roman', serif;">Niyazi kapıyı arkalarından kapadıktan sonra, rahat bir soluk aldı:</span></p>

  <p><span style="font-size: 10pt; font-family: 'Times New Roman', serif;">«Ulan!» dedi, «Asılacak mısın, tefeci kızına asıl!»</span></p>

  <p><span style="font-size: 10pt; font-family: 'Times New Roman', serif;">Gözü Şopar Arif'e ilişmişti:</span></p>

  <p><span style="font-size: 10pt; font-family: 'Times New Roman', serif;">«Çık dışarı!» diye gürledi. Tefeci Hayri'nin kızı koca buldu diye kahvenin kırk yıllık raconunu altüst ettiniz be! Ulan bi daaa bu kıraathaneden içeri ayak basarsanız, başınızda parçalarım sandığınızı. Al voltanı, yallah!»</span></p>

  <p><span style="font-size: 10pt; font-family: 'Times New Roman', serif;">Bir tekme salladı kuyruksokumuna doğru, şakacıktan. Bülent, arkadaşını dürtükledi:</span></p>

  <p><span style="font-size: 10pt; font-family: 'Times New Roman', serif;">«Gidelim!» dedi, «Yeter bu kadar dalgamızı geçtiğimiz. Yemekten beri hep dışardayım. Bir görünelim hiç olmazsa Kalem'de. Bundan sonra hep böyle...</span></p>

  <p><span style="font-size: 10pt; font-family: 'Times New Roman', serif;">Nerden? Saymanlık'tan! Nerden, Defterdarlık'tan! Nerden, Vilâyet'ten! Anlıyorsun ya Behçet'çiğim, dama dedik kaldık dört yüzde. Yok ilerisi bizim için. Geçti kavak ağacında nar yetiştirdiğimiz günler, hem de kafam kadar! Beyzadeler, dil dökmeden, yükün altına girmeden yükseliyorlar.»</span></p>

  <h1 id="sigil_toc_id_11" style="text-align: center;"><span style="font-size: 10pt; font-family: 'Times New Roman', serif;"><b>SATILIK KIZ EVLATLAR</b></span></h1>

  <p><span style="font-size: 10pt; font-family: 'Times New Roman', serif;">Kurbağa Kralı, rakısını çekmiş, üstüne kahvesini içiyordu...</span></p>

  <p><span style="font-size: 10pt; font-family: 'Times New Roman', serif;">Kıraathanenin taaa öbür ucundan ev tellâlı Hasbi Efendi'ye seslendi:</span></p>

  <p><span style="font-size: 10pt; font-family: 'Times New Roman', serif;">«Merhaba Hasbi Efendi! Nasıl gidiyor işler!» «İşler mi?..» diye duraladı, «Ehhh&nbsp;</span><span style="font-family: 'Times New Roman', serif; font-size: 10pt;">Orta şekerli!» Kurbağa Kralı'nın keyfi yerindeydi bugünlerde: «Memlekette iş yok derler...» diye başladı, «İş mi yok! Otuz kuruştan kurbağa topluyorum da kimsenin kılı kıpırdamıyor...</span></p>

  <p><span style="font-size: 10pt; font-family: 'Times New Roman', serif;">Hem de kepçesi, kovası da benden!» «Ne kepçesi bu?» «Kepçe... Bayağı kepçe...Elleriyle yakalayacak değiller ya kurbağayı. Süzgeçli kepçeler yaptırdım. Daldırırsın dereye... Hooop! Süzülüverir makarna gibi!..»</span></p>

  <p><span style="font-size: 10pt; font-family: 'Times New Roman', serif;">Foto Burhan, bütün gün, okuna okuna paçavraya dönmüş bir gazeteden başını kaldırdı:</span></p>

  <p><span style="font-size: 10pt; font-family: 'Times New Roman', serif;">«Abi!» dedi. «Bir adam günde kaç kurbağa yakalayabilir?»</span></p>

  <p><span style="font-family: 'Times New Roman', serif; font-size: 10pt;">«Adamına göre. Çayına, deresine göre. Kurbağasına göre.»</span></p>

  <p><span style="font-size: 10pt; font-family: 'Times New Roman', serif;">«Yani... Ortalama demek istiyorum!»</span></p>

  <p><span style="font-size: 10pt; font-family: 'Times New Roman', serif;">«Ortalamaaa... İki yüz, üç yüz kurbağa!»</span></p>

  <p><span style="font-size: 10pt; font-family: 'Times New Roman', serif;">«Otuz kuruştan ne eder? Doksan lira! Eğer, doksanı bırak, otuz lira kazanacağımı bilsem bugün bırakırım işimi! Ne var fotoğrafçılıkta be!»</span></p>

  <p><span style="font-size: 10pt; font-family: 'Times New Roman', serif;">«Ne duruyorsun! Durduğun kabahat! Yarın sabah gel, al kepçeni, tak kovanı koluna! Marş, marş... Kâğıthane deresine!»</span></p>

  <p><span style="font-size: 10pt; font-family: 'Times New Roman', serif;">Demirci Ali:</span></p>

  <p><span style="font-size: 10pt; font-family: 'Times New Roman', serif;">«Abi!» dedi. «Sormak ayıp olmasın ya... Ne yapıyorsun bu kurbağaları sen?»</span></p>

  <p><span style="font-size: 10pt; font-family: 'Times New Roman', serif;">Kurbağa Kralı bir kahkaha attı:</span></p>

  <p><span style="font-size: 10pt; font-family: 'Times New Roman', serif;">«Ne mi yapıyorum? Konser verdiriyorum kurbağacıklara. Satıyorum be! Cayır cayır Fransızlar'a satıyorum... Çil çil dövizler giriyor memlekete. Elli tonluk anlaşmam var Avrupa'yla.»</span></p>

  <p><span style="font-size: 10pt; font-family: 'Times New Roman', serif;">«Fransızlar napıyor bunları?»</span></p>

  <p><span style="font-size: 10pt; font-family: 'Times New Roman', serif;">«Arka ayaklarını çıtır çıtır yiyorlar. Fransız sosyetesi bayılıyor kurbağanın arka ayaklarına. En itibarlı misafirlerine ikram ediyorlar bunları. Anladın mı?</span></p>

  <p><span style="font-size: 10pt; font-family: 'Times New Roman', serif;">Biz aç gezeriz de yüzüne bile bakmayız, değil mi?»</span></p>

  <p><span style="font-size: 10pt; font-family: 'Times New Roman', serif;">Yeşildirekli Cavit:</span></p>

  <p><span style="font-size: 10pt; font-family: 'Times New Roman', serif;">«Sus be Abi!» dedi. «Midem bulanmaya başladı. Nerdeyse...»</span></p>

  <p><span style="font-size: 10pt; font-family: 'Times New Roman', serif;">Çantacı yanında çalışan Nevzat, telâşla girdi içeri. Bir iki masanın önünde dikilip karşı sokağa göre yerini ayarladı. Tam Hasbi'nin masasına çöküverdi.</span></p>

  <p><span style="font-size: 10pt; font-family: 'Times New Roman', serif;">«Gene o dalga mı?» dedi.</span></p>

  <p><span style="font-size: 10pt; font-family: 'Times New Roman', serif;">«Hep o... Başka ne olsun... Beni katil edecek bu kız! Ulan parmağında oynatıyor be!»</span></p>

  <p><span style="font-size: 10pt; font-family: 'Times New Roman', serif;">«Yok!» dedi Hasbi. «Sen bunu anladıktan sonra katil olmazsın! Boş ver böylelerine... Senin gibi kaç tanesini dolaştırıp duruyor Saadet apartmanının önünde!»</span></p>

  <p><span style="font-size: 10pt; font-family: 'Times New Roman', serif;">Demirci Ali dayanamadı:</span></p>

  <p><span style="font-size: 10pt; font-family: 'Times New Roman', serif;">«Geçen gün geçiyordum, apartımanın önünden,» dedi, «Çıkmış kapının önüne, çulunda iş yok ama, tazı da, tazı hani, diye lâf attı bana!</span></p>

  <p><span style="font-size: 10pt; font-family: 'Times New Roman', serif;">Kızım dedim, tazıda da iş yok. Biz günlük nafaka peşindeyiz. Sonra... Kapıcının kızı da olsa... Mahallenin kızı sayılır, bozmadım ağzımı, neyime gerek!»</span></p>

  <p><span style="font-size: 10pt; font-family: 'Times New Roman', serif;">Yeşildirekli Cavit:</span></p>

  <p><span style="font-size: 10pt; font-family: 'Times New Roman', serif;">«Hangisiydi! Ortancası mı, büyüğü mü?» diye sordu.</span></p>

  <p><span style="font-size: 10pt; font-family: 'Times New Roman', serif;">«Ne bileyim... İkisinin birbirinden farkı yok ki... Al birini, vur öbürüne!»</span></p>

  <p><span style="font-size: 10pt; font-family: 'Times New Roman', serif;">Ev tellâlı;</span></p>

  <p><span style="font-size: 10pt; font-family: 'Times New Roman', serif;">«Siz bilmezsiniz!» diye başladı. «Babaları Şevket Efendi tam altı sene oluyor bu apartımana gireli. Bir Boyabatlı hemşerisi yollamış onu, mal sahibine. Mal sahibi soruyor Şevket'e... Evli misin, bekâr mı diye... Evliyim emme diyor, sen bizim evliliğimize heç gulak asma. Ne çarıklıdır ooo, siz hiç bilmezsiniz! Bir Köroğlu bir Ayvaz diyor. Karı çifte çubuğa göz kulak oluyor memlekette!»</span></p>

  <p><span style="font-size: 10pt; font-family: 'Times New Roman', serif;">Nevzat sandalyesini ileri geri ayarladıktan sonra, tam Saadet apartmanının kapısını dikizleyecek bir noktada çakıldı kaldı:</span></p>

  <p><span style="font-size: 10pt; font-family: 'Times New Roman', serif;">«Abi!» dedi. «Ben sanıyorum ki kızı kaçıracaklar bu gece.»</span></p>

  <p><span style="font-size: 10pt; font-family: 'Times New Roman', serif;">«Nerde öyle enayi!» dedi, Hasbi Efendi, «Babası çoktan razı bu işe...»</span></p>

  <p><span style="font-size: 10pt; font-family: 'Times New Roman', serif;">Nevzat dikleşti birden:</span></p>

  <p><span style="font-size: 10pt; font-family: 'Times New Roman', serif;">«Ben razı değilim. Hacer'le görülecek daha, çoook hesaplarım var!»</span></p>

  <p><span style="font-size: 10pt; font-family: 'Times New Roman', serif;">«Bırak kaçsınlar, boşveeer! Haaa? Ne diyordum? Daha haftası olmadan şalvarlı, mintanlı bir karı peydah olur kapıcı odasında... Mal sahibi sorar, bu da nerden çıktı diye... Şevket bizim karı bu, diye cevap verir. Dalağında sancısı var da.</span></p>

  <p><span style="font-size: 10pt; font-family: 'Times New Roman', serif;">Gurabiye Hastanesi'ne yatacak... Peki der, yatsın bakalım. Bugün yatacak, yarın yatacak derken ne ağrısı kalır, ne sancısı... Günlerden bir gün on iki, on üç yaşlarında alyanaklı bir kız çıka gelir, çiçeği burnunda...»</span></p>

  <p><span style="font-size: 10pt; font-family: 'Times New Roman', serif;">«Yani benim Hacer!»</span></p>

  <p><span style="font-size: 10pt; font-family: 'Times New Roman', serif;">«O işte! O vakit kıçında, anası gibi şalvar... Mal sahibi, buda kim diye sorar... Eski karımdan, diye cevap verir. Bir kapıya hizmetçi veririm, gider başımdan. Siz bilmezsiniz!.. Bu Boyabatlılar bir teşkilât!..</span></p>

  <p><span style="font-size: 10pt; font-family: 'Times New Roman', serif;">Erkekleri kıyak hademedir haaa!.. Kızları hizmetçi!.. Neyse... Hafta geçmeden verir Şişli'de bir apartmana, üç yüz liraya. Aylık da yüz lira!.. Kızı giydirirler, kuşatırlar, şehir kızından farkı kalmaz. On beş gün mü, geçer aradan, bir ay mı, buzdolabındaki pirzola yüzünden bir kavgadır çıkar. Ertesi gün kız babasının yanında... Hanımefendi de peşinden damlar. Hadi kız, gel gidelim, der. Hacer oralı değil! Anan yahşi, baban yahşi, kız gitmez, gitmez!..</span></p>

  <p><span style="font-size: 10pt; font-family: 'Times New Roman', serif;">Hanımefendi arkasına bakaaa baka döner gider.»</span></p>

  <p><span style="font-size: 10pt; font-family: 'Times New Roman', serif;">«Öyle ya!.. Zorla da götüremez ki!» Aradan iki gün geçmeden Hacer başka kapıya... Dört yüz de yeni evden alır...»</span></p>

  <p><span style="font-size: 10pt; font-family: 'Times New Roman', serif;">«Aylık?»</span></p>

  <p><span style="font-size: 10pt; font-family: 'Times New Roman', serif;">«Aylık yüz elli! Kız bir ay durmaz ki aylık alsın! Oradan da bir bahane bulup kirişi kırar, iki hafta geçmeden.»</span></p>

  <p><span style="font-size: 10pt; font-family: 'Times New Roman', serif;">«Babası, anası öğretiyor tabiii!»</span></p>

  <p><span style="font-size: 10pt; font-family: 'Times New Roman', serif;">«Kim öğretecek başka!.. Dedim ya bunlar teşkilât! Öylesine bi teşkilât ki, Masonlar Derneği halt etmiş yanında. Bakıyor ki bu iş, kârlı iş... Bir gün kapının önünde bir şalvarlı kız daha! Mal sahibi, hani diyor, Şevket Efendi, sen bir Köroğlu bir Ayvaz'dın., bu çocuk da kim oluyor? Bu çocuk mu, diyor, bu da öbür karıdan...»</span></p>

  <p><span style="font-size: 10pt; font-family: 'Times New Roman', serif;">Nevzat sordu:</span></p>

  <p><span style="font-size: 10pt; font-family: 'Times New Roman', serif;">«Bu da ortanca kız, Hayriye olacak?»</span></p>

  <p><span style="font-size: 10pt; font-family: 'Times New Roman', serif;">«İşte o haspa... Onu da veriyor Maçka'da bir apartımana...»</span></p>

  <p><span style="font-size: 10pt; font-family: 'Times New Roman', serif;">«Ay geçmeden dönüp geliyor tabiii...»</span></p>

  <p><span style="font-size: 10pt; font-family: 'Times New Roman', serif;">«Bunlar teşkilât dedim ya! Aradan hafta geçmeden kapının önünde şalvarlı mintanlı bir çocuk daha peydah oluyor. Soruyor mal sahibi. Şevket Efendi, bu da kim? Kim olacak Beyefendi, bu da imam nikâhiyle aldığım karıdan, kocadaki ablasına bırakmıştım da...»</span></p>

  <p><span style="font-size: 10pt; font-family: 'Times New Roman', serif;">Nevzat:</span></p>

  <p><span style="font-size: 10pt; font-family: 'Times New Roman', serif;">«Bu da Zeynep... Şimdi on iki yaşında...» dedi.</span></p>

  <p><span style="font-size: 10pt; font-family: 'Times New Roman', serif;">«Tabiii o zaman altı yaşında ya var, ya yoktu. Parmak kadar çocuk da hizmetçiliğe verilmez ya... Onu da evlâtlık diye veriyor, kısır bir hanımefendiye. Hepsinden de baskın çıkıyor bu bacaksız.»</span></p>

  <p><span style="font-size: 10pt; font-family: 'Times New Roman', serif;">Nevzat birden dikildi ayağa:</span></p>

  <p><span style="font-size: 10pt; font-family: 'Times New Roman', serif;">«Bakın, bakın!» dedi, «Bir Ford giriyor sokağa... Hayriye'nin dediği doğru demek... Kaçıracaklar demişti ablamı...»</span></p>

  <p><span style="font-size: 10pt; font-family: 'Times New Roman', serif;">Hasbi Efendi:</span></p>

  <p><span style="font-size: 10pt; font-family: 'Times New Roman', serif;">«Allah, Allah!.. Herkes bildikten sonra, bu nasıl kaçırmak böyle!.. Vardır bir oyun bu işin içinde!»</span></p>

  <p><span style="font-size: 10pt; font-family: 'Times New Roman', serif;">«Hayır, kaçıracaklar!»</span></p>

  <p><span style="font-size: 10pt; font-family: 'Times New Roman', serif;">«Olabilir de... Neyse gelelim hikâyemize... Bacaksız hepsinden de baskın çıkıyor. Şalvarla veriyorlar bir eve, evlâtlık... Üç yüz, beş yüz liraya...</span></p>

  <p><span style="font-size: 10pt; font-family: 'Times New Roman', serif;">Giydiriyorlar kuşatıyorlar. İstanbul çocuğundan ayırabilirsen, aşkolsun! Bir gün sözde babası görmeye gidiyor kızını... Bir yapışıyor babasının boynuna ki, sorma! Sakız gibi... Ayırabilirsen ayır! Ağlar da ağlar... Durmam bu evde diye tutturur. Eh n'apalım derler al götür bari... Çiçek gibi döner eve. Gelir gelmez giydirirler şalvarı, bu sefer başka bir kısır hanımefendiye... Köyden yeni gelmiş şalvarlı çocuğun alıcısı çok olur. Düşünün, ayda bir ev... Her evden üç yüz, beş yüz lira... Allah ne verdiyse. Üst baş da cabası...»</span></p>

  <p><span style="font-size: 10pt; font-family: 'Times New Roman', serif;">Nevzat'ın artık kulağına lâf girmiyordu. Gözleri sokağın içinde fenerlerini söndürüp yakan arabadaydı. Sigara üstüne sigara yakıyordu arabanın içindeki adam çünkü...»</span></p>

  <p><span style="font-size: 10pt; font-family: 'Times New Roman', serif;">«Görüyorsun ya, beyim!» dedi. «Kurbağa ticaretinden daha kârlı işler var memlekette. Bir de iş yok derler! Uzatmıyalım, en büyük kız, ev değiştirdikçe kabak çiçeği gibi açıldı. Başladı fingirdemeye... Evin küçük beylerinden, evin beyefendilerine kadar sıradan baştan çıkardı. Hangi eve gittiyse bu sefer gerçekten kovuluyordu. Ekşidi mi babasının başına!»</span></p>

  <p><span style="font-size: 10pt; font-family: 'Times New Roman', serif;">Sokağın içindeki arabadan kesik kesik klakson sesleri geliyordu. Nevzat:</span></p>

  <p><span style="font-size: 10pt; font-family: 'Times New Roman', serif;">«Tamam!» dedi, «Kaçıracaklar kızı!»</span></p>

  <p><span style="font-size: 10pt; font-family: 'Times New Roman', serif;">Demirci Ali:</span></p>

  <p><span style="font-size: 10pt; font-family: 'Times New Roman', serif;">«Kaçıramazlar!» dedi.</span></p>

  <p><span style="font-size: 10pt; font-family: 'Times New Roman', serif;">«Sokağın içinde bizim çocuklar zulada. Festival var bu gece!»</span></p>

  <p><span style="font-size: 10pt; font-family: 'Times New Roman', serif;">Niyazi sekizinci bardak şarabını çekip gelmişti. Dikildi Nevzat'ın başına:</span></p>

  <p><span style="font-size: 10pt; font-family: 'Times New Roman', serif;">«Ne oluyor!» dedi, «Hazırlık var sokak içinde!»</span></p>

  <p><span style="font-size: 10pt; font-family: 'Times New Roman', serif;">«Festival var!»</span></p>

  <p><span style="font-size: 10pt; font-family: 'Times New Roman', serif;">Saadet apartmanının kapısı yavaştan aralandı. İçerden bir baş uzandı.</span></p>

  <p><span style="font-size: 10pt; font-family: 'Times New Roman', serif;">Nevzat:</span></p>

  <p><span style="font-size: 10pt; font-family: 'Times New Roman', serif;">«Çıkıyor!» diye söylendi, «Elinde de bohçası!»</span></p>

  <p><span style="font-size: 10pt; font-family: 'Times New Roman', serif;">Bohça değil, gazeteye sarılı bir şeyler vardı koltuğunun altında...</span></p>

  <p><span style="font-size: 10pt; font-family: 'Times New Roman', serif;">«Ne duruyorsun!» dedi, «Kaçıyor işte!»</span></p>

  <p><span style="font-size: 10pt; font-family: 'Times New Roman', serif;">«Daha vakit var! Hele araba bir caddeye çıksın!»</span></p>

  <p><span style="font-size: 10pt; font-family: 'Times New Roman', serif;">Kız çevik adımlarla, yürüdü, girdi arabaya. Nevzat fırladı yerinden!</span></p>

  <p><span style="font-size: 10pt; font-family: 'Times New Roman', serif;">Üç sokağa bölünen, en azdan otuz delikanlı üşüşüverdiler arabanın üstüne. Yolu kesilen otomobil asfalta çıktığı halde kalabalığı yarıp geçemiyordu. Açtılar arka kapıları, indirdiler içindekileri. Hacer'in yanında muhabbet tellâlı mı, bir otel patronu mu, lokantacı mı, pek belli olmayan fötr şapkalı, orta yaşlı bir adam vardı. Elini kolunu sallaya sallaya bir şeyler anlatmak istiyordu.</span></p>

  <p><span style="font-size: 10pt; font-family: 'Times New Roman', serif;">Gençlerden biri çıkardı şapkasını başından, yüzüne geçiriverdi. Adam küplere binmiş, bağırıp çağırıyordu.</span></p>

  <p><span style="font-size: 10pt; font-family: 'Times New Roman', serif;">Nevzat fırladı birden:</span></p>

  <p><span style="font-size: 10pt; font-family: 'Times New Roman', serif;">«Yahu!» dedi, «Ne oturuyorsunuz be! Festival başladı!»</span></p>

  <p><span style="font-size: 10pt; font-family: 'Times New Roman', serif;">Kurbağa Kralı: «Doğru!» dedi, «Kaçırmayın bu oyunu! Aşkolsun, iyi hazırlanmışlar çocuklar. Kalkın!»</span></p>

  <p><span style="font-size: 10pt; font-family: 'Times New Roman', serif;">Demirci Ali'yle Nevzat çoktan dalmışlardı ara sokağa, peşinden Tellâl Hasbi, Kurbağa Kralı, Foto Burhan, Yeşildirekli Cavit, Seyyar Halil...</span></p>

  <p><span style="font-size: 10pt; font-family: 'Times New Roman', serif;">Mahalle delikanlılarından biri:</span></p>

  <p><span style="font-size: 10pt; font-family: 'Times New Roman', serif;">«Heeey babalık!» diye yapıştı yakasına adamın, «Nereye götürüyorsun kızı beee!...»</span></p>

  <p><span style="font-size: 10pt; font-family: 'Times New Roman', serif;">Arkalardan bir ses:</span></p>

  <p><span style="font-size: 10pt; font-family: 'Times New Roman', serif;">«Vur ulan!» diye gürledi, «Kızı satışa götürüyor. Bilirim bu gavatı ben! Vur haaa!..»</span></p>

  <p><span style="font-size: 10pt; font-family: 'Times New Roman', serif;">Bir yumrukta şapkası havalanıverdi. Tekmeler, tokatlar yağıyordu habire...</span></p>

  <p><span style="font-size: 10pt; font-family: 'Times New Roman', serif;">Herif bir ara kurtulur gibi oldu. Ağzı burnu kan içinde kalmıştı:</span></p>

  <p><span style="font-size: 10pt; font-family: 'Times New Roman', serif;">«Namussuzum satış için değil...» dedi, «Kendim için kaçırıyordum...</span><span style="font-family: 'Times New Roman', serif; font-size: 10pt;">İnanmazsanız adresimi vereyim...»</span></p>

  <p><span style="font-size: 10pt; font-family: 'Times New Roman', serif;">«Vurun ulan hâlâ konuşuyor!»</span></p>

  <p><span style="font-size: 10pt; font-family: 'Times New Roman', serif;">Delikanlılar öylesine koyulmuşlardı ki tekme tokada, kapıya çıkan babasını bile görmüyorlardı kızın.</span></p>

  <p><span style="font-size: 10pt; font-family: 'Times New Roman', serif;">«Heeey çocuklar!» diye bağırdı, Kapıcı Şevket. «Bırakın şu adamın yakasını be!</span></p>

  <p><span style="font-size: 10pt; font-family: 'Times New Roman', serif;">Dediği doğrudur belki... Alın adresini de salıverin! Hangi cehenneme gideceklerse gitsinler!»</span></p>

  <h1 id="sigil_toc_id_12" style="text-align: center;"><span style="font-size: 10pt; font-family: 'Times New Roman', serif;"><b>KOFTİLER ARASINDA</b></span></h1>

  <p><span style="font-size: 10pt; font-family: 'Times New Roman', serif;">Şoför Cemil, üçüncü çayının şekerini karıştırırken:</span></p>

  <p><span style="font-size: 10pt; font-family: 'Times New Roman', serif;">«Bilemezsiniz!» dedi, «Millet çok sıkıntı çekiyor!»</span></p>

  <p><span style="font-size: 10pt; font-family: 'Times New Roman', serif;">Tabelacı Rıza:</span></p>

  <p><span style="font-size: 10pt; font-family: 'Times New Roman', serif;">«Dolaş iş yerlerini!.. Güngörmez, güneş görmez, havasız, vıcık vıcık rutubet...</span></p>

  <p><span style="font-size: 10pt; font-family: 'Times New Roman', serif;">Neden sıkıntı çekmesin!» «öylesi değil be! Amma da derinlere gittin ha! Millet sıkıntı çekiyor dedimse...</span></p>

  <p><span style="font-size: 10pt; font-family: 'Times New Roman', serif;">Bütün banliyö istasyonlarındaki helaları yasak etmişler. Efendim, bütün mahalle bu helalara akın ediyormuş. İstasyondaki personel, hela mı temizlesinmiş, bilet mi kessinmiş! İşletme yasaklayıp helaları, çıkmış işin içinden. Millet nasıl sıkıntı çekmesin! Banliyö demek, biraz da gecekondu demek. Kime dinletirsin!»</span></p>

  <p><span style="font-size: 10pt; font-family: 'Times New Roman', serif;">«Bırak milletin hela kapısında çektiği sıkıntıyı! Hükümetin davetlisi olarak memleketimize bir İsveçli gelmiş. İş veren sendikalarının başkanıymış bu İsveçli. Hükümetin, iş veren değil de, iş alan sendikalarının başkanını getirttiğini gördünüz mü hiç!.. .Bir bakıma da haklı... Hükümet de iş veren değil mi! Herif diyor ki, işçiye haklarını vermekten korkmayın! İsveç'te yetmiş yıldan beri toplu sözleşme var!»</span></p>

  <p><span style="font-size: 10pt; font-family: 'Times New Roman', serif;">Şoför Cemil'in gözleri üç masa ilerdeki iki kafadardaydı. Tabelâcı onun dinlemediğini anlayınca:</span></p>

  <p><span style="font-size: 10pt; font-family: 'Times New Roman', serif;">«Ulan!» dedi, «Burda başçavuşun eşeği konser vermiyor. Beni dinle de insanlık öğren!»</span></p>

  <p><span style="font-size: 10pt; font-family: 'Times New Roman', serif;">«Bırak insanlığı canım! İnsanlık kiiim, biz kim! Tanır mısın şu koftileri?..»</span></p>

  <p><span style="font-size: 10pt; font-family: 'Times New Roman', serif;">İster istemez başını o yana çevirdi:</span></p>

  <p><span style="font-size: 10pt; font-family: 'Times New Roman', serif;">«Birini tanırım. Cihat mıdır, nedir adı. Tam koftidir ha!» «öbürü ondan on kat daha kofti... Kartı bile var, namussuzun. Koftilog Sahir Sarıova diye... Bir gün bir kahvede kumar yüzünden hır çıkıyor. Kumarcılardan biri de bu kofti Sahir. İş büyüyünce topunu birden karakola götürüyorlar.»</span></p>

  <p><span style="font-size: 10pt; font-family: 'Times New Roman', serif;">«Bak, bak, kalktı seninki! Niyazi'yi çağırdı. Hayri Efendi'yi soruyor. Hele şu soruştaki inceliğe bak!.. Tefeci Hayri demiyor da Hayri Beyefendi diyor. Hayri Beyefendi gelirler mi? Uy yiyeyim o dillerini senin! Ulan koftilik de bu Sahir'e vergi doğrusu...»</span></p>

  <p><span style="font-size: 10pt; font-family: 'Times New Roman', serif;">İkisi birden kalktı koftilerin. Çay paralarını verdiler. Bir lira da bahşiş.</span></p>

  <p><span style="font-size: 10pt; font-family: 'Times New Roman', serif;">Biraz da Kıraathanedekilere duyurmak için, yüksekten:</span></p>

  <p><span style="font-size: 10pt; font-family: 'Times New Roman', serif;">«Efendim!» dedi, «Hayri Beyefendi gelirse, lütfen beklesinler bizi. Sahir Sarıova deyin siz, anlar. İki saat sonra uğrarız!»</span></p>

  <p><span style="font-size: 10pt; font-family: 'Times New Roman', serif;">Niyazi bir lira gibi hemen hiç görmediği bir bahşiş aldığı halde, yarım ağız bir</span> <span style="font-family: 'Times New Roman', serif; font-size: 10pt;">«peki, peki!» dedi, o kadar...</span></p>

  <p><span style="font-size: 10pt; font-family: 'Times New Roman', serif;">Bu iki kafadar, öğretmen emeklilerinin önündeki masadan kalkmıştı. Taaa kapıya kadar çıkışlarını adım adım izledikten sonra...</span></p>

  <p><span style="font-size: 10pt; font-family: 'Times New Roman', serif;">«Bayılırım!» dedi, Cemal Zülfü, «İyi giyinen delikanlılara! Filinta gibi çocuklar, aşkolsun!»</span></p>

  <p><span style="font-size: 10pt; font-family: 'Times New Roman', serif;">Tabelâyı Rıza sordu:</span></p>

  <p><span style="font-size: 10pt; font-family: 'Times New Roman', serif;">«Beybaba!» dedi, «Demek koftileri çok beğendin ha! Heriflerin sermayesi bu zaten. Bir takım İngiliz kumaşından elbise... En son moda gömlek... Yüz kâğıtlık gravat. Dümenleri bu!»</span></p>

  <p><span style="font-size: 10pt; font-family: 'Times New Roman', serif;">«Ne iş yapar bu adamlar?»</span></p>

  <p><span style="font-size: 10pt; font-family: 'Times New Roman', serif;">«Her iş gelir ellerinden. Kofti dedim ya bunlar!»</span></p>

  <p><span style="font-size: 10pt; font-family: 'Times New Roman', serif;">«Ne dedin, kofti mi dedin?»</span></p>

  <p><span style="font-size: 10pt; font-family: 'Times New Roman', serif;">«Ne demek kofti?»</span></p>

  <p><span style="font-size: 10pt; font-family: 'Times New Roman', serif;">Telgraf Müdürü:</span></p>

  <p><span style="font-size: 10pt; font-family: 'Times New Roman', serif;">«Bu kelime bana kalırsa Rumca kopti'den gelir. Kesme mânasına! Kesici demek kofti! Ben mütareke yıllarında Tatavla'da bir Rum kızıyla...»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza sözünü kesti:</span></p>

  <p><span style="font-size: 10pt; font-family: 'Times New Roman', serif;">«Eh... Aşağı yukarı o mânaya gelir. Bakmazlar gözünün yaşına düşürdüler mi üç bin, beş bin keserler!»</span></p>

  <p><span style="font-size: 10pt; font-family: 'Times New Roman', serif;">«Yani dolandırıcı desene sen!»</span></p>

  <p><span style="font-size: 10pt; font-family: 'Times New Roman', serif;">«Yooo Sen koftiye dolandırıcı diyemezsin! Çok ince bir iştir koftilik...</span></p>

  <p><span style="font-size: 10pt; font-family: 'Times New Roman', serif;">Dolandırıcı herkesten kaçar. Kofti kestiği adamın üstüne üstüne gider. Sülün Osman cezaevinde verdiği bir konferansta ne diyor? Ben ömrüm boyunca kaçtım diyor, polisten kaçtım, jandarmadan kaçtım, müteferrikadan kaçtım, çocuklarımdan kaçtım!»</span></p>

  <p><span style="font-size: 10pt; font-family: 'Times New Roman', serif;">«Kaç bakalım Sülün Osman! Kaçanın anası ağlamamış!»</span></p>

  <p><span style="font-size: 10pt; font-family: 'Times New Roman', serif;">«Kofti kaçmaz! Ne kanundan kaçar, ne nizamdan. Kanunu da, nizamı da kendisine uydurur. Çıkar üstüne oturur, yakar sigarasını da...»</span></p>

  <p><span style="font-size: 10pt; font-family: 'Times New Roman', serif;">Şoför Cemil, yarım kalan hikâyesini albaştan etti:</span></p>

  <p><span style="font-size: 10pt; font-family: 'Times New Roman', serif;">«Bu iki koftiden birinin adı Sahir'dir, Sahir Sanova... Elli tane kart taşır cebinde... Hepsi de doğrudur kartların. Tapu işleri uzmanı Sahir Sanova... Yedek parçacı Sahir Sanova... Hesap uzmanı Sahir Sanova... Güvercin Yetiştirme Derneği Başkanı Sahir Sanova... Koftilog Sahir Sanova. Ne anlatıyordum az önce... Haaa!</span></p>

  <p><span style="font-size: 10pt; font-family: 'Times New Roman', serif;">Bir gün zil çalıp da, bir kıraarthanede kumar oynarken, hır çıkınca, palas pandıras posta olurlar. Komiser dizer karşısına kumarcıları. Sıradan sorar, sen ne iş tutarsın diye! Biri der, otel kâtibiyim. Biri der, Belediyede tahsildar...</span></p>

  <p><span style="font-size: 10pt; font-family: 'Times New Roman', serif;">Biri, bankada memurum, der. Biri, esnaf... Biri tezgâhtar... Sıra gelir bizim kofti Sahir'e... Komiser üstüne başına bakar, siz ne iş yaparsınız der, nezaketle... Elini cebine sokar bizimki, yaradana sığınır, bir kart çeker.</span></p>

  <p><span style="font-size: 10pt; font-family: 'Times New Roman', serif;">Bırakır masanın üstüne. Başkomiser, heceliye heceliye okur. Koftilog Sahir Sarıova! Hemen çeki düzen verir konuşmasına. . . Siz, geçin şu tarafa Beyefendi, der, buyurun, oturun! Sonra döner kavgacılara... Utanmıyor musunuz siz der, aranızda böyle muhterem bir zat varken, hır çıkarmak ayıp değil mi? Defolun, gidin!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza, konuyu toparlamak istedi:</span></p>

  <p><span style="font-size: 10pt; font-family: 'Times New Roman', serif;">«Sosyal düzeni bozulmuş toplumlarda böyle koftilerin ortaya çıkması kadar tabi ne olabilir. Devlet, anayasasını uygulayıp, iş sahaları açmaz, yatırımlarını yapmazsa, böyle koftiler türer, iş kıtlığında iş icat etmeğe çalışırlar tabiii... Bu koftilerden lacivertlisi var ya!.. Cihat Tükenmez... Bir domuzu eksiktir namussuzun. Uyuz kaşımakta yoktur üstüne... Sülün Osman, Galata Köprüsünü satmış, bu adam İstanbul'u satar. Parasını alamayınca da İstanbul Belediyesini şahit gösterir!»</span></p>

  <p><span style="font-size: 10pt; font-family: 'Times New Roman', serif;">Jandarma Komutanı:</span></p>

  <p><span style="font-size: 10pt; font-family: 'Times New Roman', serif;">«Pekiii,» dedi, «Bu koftiler bizim Hayri'yi neden arıyorlar!»</span></p>

  <p><span style="font-size: 10pt; font-family: 'Times New Roman', serif;">«Vardır bir alıp veremedikleri!»&nbsp;</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Valla bana kalırsa, bu koftiler gider okkanın altına!» dedi, «Şeytanla çelik çomak oynanır mı hiç!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza:</span></p>

  <p><span style="font-size: 10pt; font-family: 'Times New Roman', serif;">«Ben hiç sanmıyorum!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi, komutanın gözlerinin içine bakarak:</span></p>

  <p><span style="font-size: 10pt; font-family: 'Times New Roman', serif;">«Ben sanıyorum!» dedi, «Bizim Hayrı Efendi şeytana çarığı ters giydirir.</span></p>

  <p><span style="font-size: 10pt; font-family: 'Times New Roman', serif;">Koftilerinize acıyorum doğrusu! Şeytanla çelik çomak oynayacak onlar mı kaldı, öyle değil mi Cevdetciğim!»</span></p>

  <p><span style="font-size: 10pt; font-family: 'Times New Roman', serif;">Tefeci Hayrı Efendi'nin, iki ay önce kızını allayıp pullayıp Komutan'in oğluna dehlediğini hatırlatmak içindi bu soru.</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza, bildiği bir fıkrayı, Hoca Nasrettin'in torbayı bozup heybe yapması gibi, hemen ters yüz etti:</span></p>

  <p><span style="font-size: 10pt; font-family: 'Times New Roman', serif;">«İki kofti bahse tutuşmuşlar!» diye başladı, «Köpeğe hangimiz hardal yedirebiliriz diye... Koftilerden biri ben, diye atılmış!</span></p>

  <p><span style="font-size: 10pt; font-family: 'Times New Roman', serif;">Güzeeel bir bonfileyi biçimlice yarıp, içine hardalı yerleştirmiş. Atmış köpeğin önüne. Köpek çekiştire çekiştire bonfilenin temiz taraflarını yiyip, hardallı tarafını olduğu gibi bırakmış. Öbürü almış hardal kavanozunu eline. Daldırmış parmağını kavanozun içine, köpeğin kuyruk altına, bir parmak hardal sıvamış.</span></p>

  <p><span style="font-size: 10pt; font-family: 'Times New Roman', serif;">Başlamış biçare köpek, yandım Allah şarkısını yüksek perdeden çağırmaya.</span></p>

  <p><span style="font-size: 10pt; font-family: 'Times New Roman', serif;">Kuyruğunu merkez yapıp fırıl fırıl dönerken, düşünmüş taşınmış, yalamaktan başka çare bulamamış! Yani sizin anlıyacağınız, ikinci kofti, afiyetle yedirmiş hardalı!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü:</span></p>

  <p><span style="font-size: 10pt; font-family: 'Times New Roman', serif;">«Valla çocuklar!» dedi, «Bizim Hayri Efendi, ne yapar yapar, çıkar işin içinden.</span></p>

  <p><span style="font-size: 10pt; font-family: 'Times New Roman', serif;">Kimbilir senin koftiler hardalı çoktan yemiş olacaklar ki fellik fellik arıyorlar Hayri Efendi'yi!»</span></p>

  <p><span style="font-size: 10pt; font-family: 'Times New Roman', serif;">«Hiç belli olmaz!»</span></p>

  <p><span style="font-size: 10pt; font-family: 'Times New Roman', serif;">Şoför Cemil:</span></p>

  <p><span style="font-size: 10pt; font-family: 'Times New Roman', serif;">«Bana bir aydır koftinin biri musallat oldu.» diye başladı. «Son günlerde, Şişli-Sirkeci arası dolmuş yapıyorum. Üç günde bir biniyor arabama. Açıkgöz, Mısırçarşısına doğru kıvırılınca, tam trafik polisinin önünde dur, diyor, dayıyor burnuma beş yüz liralığı... Sabah sabah bozabilirsen boz. Bir gün, beş gün...</span></p>

  <p><span style="font-size: 10pt; font-family: 'Times New Roman', serif;">Kendi dümeninde açıkgöz ama, her seferinde başka şoför sanıyor beni. Gene bir sabah, tam trafik polisinin önünde uzattı beşyüzlüğü. Uzatır uzatmaz yapıştım.</span></p>

  <p><span style="font-size: 10pt; font-family: 'Times New Roman', serif;">Bayım, dedim, seninle yaptığım bu beşinci Şişli-Sirkeci seferi... Şu kadar liradan, eder mi, şu kadar lira... Al şu yüz lira, şu kadar kuruşu, tamam mı?</span></p>

  <p><span style="font-size: 10pt; font-family: 'Times New Roman', serif;">İki gündür beşyüz liranın üstünü ayrı bir cebime koymuş bekliyordum. Böyledir bu koftiler. Her açıkgözün bir enayi tarafı vardır. Ulan binme artık benim arabama be! Bu dereden bu kadar balık avlanır, de de, bas git! Yoook ille yutacak sonunda zokayı!»</span></p>

  <p><span style="font-size: 10pt; font-family: 'Times New Roman', serif;">Hayri Efendi ayağı yanmış tazı gibi daldı Kıraathaneye. Masaları fıldır fıldır gözden geçirdikten sonra, doooğru Cevdet Barlas'ın masasında aldı soluğu.</span></p>

  <p><span style="font-size: 10pt; font-family: 'Times New Roman', serif;">«Seni iki delikanlı aradı, iki saat önce!» diye tekmil verdi hemen Şoför Cemil.</span></p>

  <p><span style="font-size: 10pt; font-family: 'Times New Roman', serif;">«Buldular!» dedi, «Hay bulamaz olsalardı!»</span></p>

  <p><span style="font-size: 10pt; font-family: 'Times New Roman', serif;">Komutan emeklisi, bir şey anımsar gibi olmuştu:</span></p>

  <p><span style="font-size: 10pt; font-family: 'Times New Roman', serif;">«Geldi mi bizim hedenza'lar?» dedi.</span></p>

  <p><span style="font-size: 10pt; font-family: 'Times New Roman', serif;">«Hay gelmez olsaydı. Tam yirmi kutu getirdi namussuzlar! Bir deneyeyim dedim.</span></p>

  <p><span style="font-size: 10pt; font-family: 'Times New Roman', serif;">Hedenza değil, hardal! Cayır cayır yakılıyor. Göz göre göre kazıklandık koftilere!»</span></p>

  <p><span style="font-size: 10pt; font-family: 'Times New Roman', serif;">«Canım otur bir kahve iç!»</span></p>

  <p><span style="font-size: 10pt; font-family: 'Times New Roman', serif;">«Oturamam yahu! Anlatamadık derdimizi! Lâftan anlamaz mısınız siz!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza:</span></p>

  <p><span style="font-size: 10pt; font-family: 'Times New Roman', serif;">«Aman Hayri Bey'ciğim!» dedi, «Sakın koftilerin verdiği hedenza değil de gerçekten hardalsa, yani Fransız hardalı! Ben talibim!»</span></p>

  <p><span style="font-size: 10pt; font-family: 'Times New Roman', serif;">Ters ters baktı yüzüne:</span></p>

  <p><span style="font-size: 10pt; font-family: 'Times New Roman', serif;">«Sen kaşınıyorsun ama...» dedi, «Hadi benden bulma!»</span></p>

  <p><span style="font-size: 10pt; font-family: 'Times New Roman', serif;">Yüzünün çizgilerini biraz biçime koymaya çalışarak, emeklilere döndü:</span></p>

  <p><span style="font-size: 10pt; font-family: 'Times New Roman', serif;">«Hadi eyvallah! Gelirlerse, görmedik dersiniz. Bir de para mı vereceğiz namussuzlara! Dokuz kahvede reklamlarını yapıyoruz!»</span></p>

  <h1 id="sigil_toc_id_13" style="text-align: center;"><span style="font-size: 10pt; font-family: 'Times New Roman', serif;"><b>BİZİM ANA DAVAMIZ</b></span></h1>

  <p><span style="font-size: 10pt; font-family: 'Times New Roman', serif;">Bugün Meşrutiyet Kıraathanesi'nde bir Meclis Oturumu havası esiyordu. Tefeci Hayri Efendi:</span></p>

  <p><span style="font-size: 10pt; font-family: 'Times New Roman', serif;">«Memleket dâvalarına bir türlü temas edilmiyor!» diye bir lâf attı ortaya. Posta Telgraf emeklisi Telci, taaa mütareke yıllarından beri Ankara Hükümetine muhalif olduğu halde, sırf bu Hayri Efendi'den hoşlanmadığı, daha doğrusu dalavereli yollardan edindiği birkaç kuruşla şu kıraathanede söz sahibi olmaya çalıştığı için hemen rüzgârını kesmek istedi:</span></p>

  <p><span style="font-size: 10pt; font-family: 'Times New Roman', serif;">«Son günlerde durmadan temas edilen, ana dâvalar değil de, baba dâvalar mı yoksa!»</span></p>

  <p><span style="font-size: 10pt; font-family: 'Times New Roman', serif;">«Bizim ana dâvamız, önce Türk parasını değerlendirmekten başlar arkadaşlar!»</span></p>

  <p><span style="font-size: 10pt; font-family: 'Times New Roman', serif;">Telci yutkundu, yutkundu. Karşısında Komutan'ı görmeseydi lâfı ağzına tıkayıverir, Türk parası değerini kaybetmişse bol miktarda senin eline geçtiği için kaybetmiştir, diyebilirdi.</span></p>

  <p><span style="font-size: 10pt; font-family: 'Times New Roman', serif;">Ama gıkı çıkmadı. Tefeci Hayri, daha çiçeği burnunda akrabası sayılırdı</span></p>

  <p><span style="font-size: 10pt; font-family: 'Times New Roman', serif;">Komutanın. Değiştirdi yanıtını:</span></p>

  <p><span style="font-size: 10pt; font-family: 'Times New Roman', serif;">«Türk parası, durduğu yerden nasıl değerlenirmiş?» dedi, «Anlamıyorum!»</span></p>

  <p><span style="font-size: 10pt; font-family: 'Times New Roman', serif;">«Nasıl mı değerlenir. Beni Maliye Bakanı yapsalar, alimallah kimseye zırnık döviz vermezdim. Bakın şu hacılara!.. Kurban bayramını Hicaz vilâyetinde geçirsinler diye, her birine dörder yüz dolar bayram harçlığı verdiler!»</span></p>

  <p><span style="font-size: 10pt; font-family: 'Times New Roman', serif;">Telci de bu işe kızıyordu ya, şimdi kızmanın sırası değildi:</span></p>

  <p><span style="font-size: 10pt; font-family: 'Times New Roman', serif;">«Sen Müslüman değil misin?» dedi, «Hacılarımızın sayısı, daha şu kadar bin artarsa kötü mü olur?»</span></p>

  <p><span style="font-size: 10pt; font-family: 'Times New Roman', serif;">Tüh Allah müstahakını versin. Debelendikçe gidiyordu batağa. «Evet!» dedi Tefeci, «Hacılarımızın sayısı arttıkça iktisaden kalkınır, ortak pazara bile</span></p>

  <p><span style="font-size: 10pt; font-family: 'Times New Roman', serif;">Telci, Üniversite münazaralarında inanmadığı tezi savunmak zorunda kalan konuşmacılara dönmüştü. Nasıl kurtulacaktı bu çıkmazdan. Bir koalisyoncu Bakan umutsuzluğuyla:</span></p>

  <p><span style="font-size: 10pt; font-family: 'Times New Roman', serif;">«Kötü mü olur!» dedi, «Biz lâik bir milletiz. İsteyen meyhaneye gider, isteyen Hacı olmaya!»</span></p>

  <p><span style="font-size: 10pt; font-family: 'Times New Roman', serif;">«Evet!» dedi, Tefeci, «Gelirken bol miktarda teşbih de getirirler. Ya sabır çekmemiz için!»</span></p>

  <p><span style="font-size: 10pt; font-family: 'Times New Roman', serif;">Mal Müdürü tamamladı:</span></p>

  <p><span style="font-size: 10pt; font-family: 'Times New Roman', serif;">«Zemzem suyu, lületaşıyla birlikte biraz da kolera... Okudunuz tabiii...</span></p>

  <p><span style="font-size: 10pt; font-family: 'Times New Roman', serif;">Hacılarımızın bir kısmı Adana'da, bir kısmı da Mısır'da karantinada...»</span></p>

  <p><span style="font-size: 10pt; font-family: 'Times New Roman', serif;">Eh, Telci tam çuvallamıştı artık. Tefeci Hayri'nin bu Hacılar'a kızgın olmasının gerçek nedenini bildiği halde gene de boş bulunmuş çuvallamıştı işte... Başka bir yönünden vurmak için:</span></p>

  <p><span style="font-size: 10pt; font-family: 'Times New Roman', serif;">«Nabi Beyciğim!» dedi, «Bizim Hüdayi Efendi, Adana'da mı karantinada, Mısır'da mı?»</span></p>

  <p><span style="font-size: 10pt; font-family: 'Times New Roman', serif;">«Gidiş-geliş uçak bileti aldığına göre Adana'da olacak!»</span></p>

  <p><span style="font-size: 10pt; font-family: 'Times New Roman', serif;">«Eee?» diye güldü. «Bizim Tefeci Hüdayi, Hacı Hüdayi Efendi olduktan sonra büsbütün işini genişletir artık. Bir bankaya ortak bile olabilir! Dostum, bizim ana dâvamız, Hacılara verilen dört yüz doları kesmekle ele alınmış olmaz. Bizim esas ana dâvamız...»</span></p>

  <p><span style="font-size: 10pt; font-family: 'Times New Roman', serif;">Bugüne kadar hiç böyle bir şey düşünmemişti. Parlak bir fikir atmalıydı ki ortaya, yediği herzeyi temizlemiş olsun:</span></p>

  <p><span style="font-size: 10pt; font-family: 'Times New Roman', serif;">«Bizim esas ana dâvamız fuhuşun önüne geçmek!.. Oniki... Onüç yaşındaki kızlar döküldü sokaklara... Önce genelevleri ya büsbütün kaldırmalı... Ya da şehir kenarına... Daha doğrusu şehirden çoook uzaklara götürmeli!.. Ahlâk zabıtasındaki Ali Haydar söyledi. Her sene tam iki bin kadın vesika alıyor, bin kadın da emekliye ayrılıyormuş. İki bini vesika alır da bini ıskartaya çıkarsa her yıl bin artış oluyor demektir. Bu gidişle bilmem kaç yıl sonra memlekette...</span><span style="font-family: 'Times New Roman', serif; font-size: 10pt;">Tek vesikasız...»</span></p>

  <p><span style="font-size: 10pt; font-family: 'Times New Roman', serif;">Vali emeklisi Hurşit Bey elini kaldırdı:</span></p>

  <p><span style="font-size: 10pt; font-family: 'Times New Roman', serif;">«Kes, dostum!» dedi, «Uzun etme. Senin yaptığına mantıkta şey derler...</span></p>

  <p><span style="font-size: 10pt; font-family: 'Times New Roman', serif;">Safsata!..»</span></p>

  <p><span style="font-size: 10pt; font-family: 'Times New Roman', serif;">Tarım Müdürü işi tatlıya bağlamak için:</span></p>

  <p><span style="font-size: 10pt; font-family: 'Times New Roman', serif;">«Dünyanın her tarafında sütü bozuklara rastlanır!» diye kestirip atmak istedi.</span></p>

  <p><span style="font-size: 10pt; font-family: 'Times New Roman', serif;">«Telgrafçı:</span></p>

  <p><span style="font-size: 10pt; font-family: 'Times New Roman', serif;">«Bu iş...» dedi, «Süt meselesi, yoğurt meselesi değil... Üzüm üzüme baka baka kararır... Süreceksin şehir dışına... Hattâ memleket dışına... Mütareke yıllarında da bu işler vardı. O zaman da insanlar çift çift yatar kalkarlardı.</span></p>

  <p><span style="font-size: 10pt; font-family: 'Times New Roman', serif;">Şimdiki gibi diz boyu değildi kepzalik... Ben gece sabahlara kadar Tatavla'da Rum kızlarıyla vur patlasın yaşardım, hem de nasıl yaşamak, efendiler gibi...»</span></p>

  <p><span style="font-size: 10pt; font-family: 'Times New Roman', serif;">Gerisini getiremiyordu. Tefeci Hayri:</span></p>

  <p><span style="font-size: 10pt; font-family: 'Times New Roman', serif;">«Söyle!» dedi, «Şimdikiler sizin zamanınızdakilerden başka türlü mü yapıyor bu işi; ha Tatavla'da, ha Boğaziçi'nde... Ne değişir...»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza biraz da Cemil'in dalına basmak için:</span></p>

  <p><span style="font-size: 10pt; font-family: 'Times New Roman', serif;">«Ha çatı altında...» dedi, «Ha takside!..»</span></p>

  <p><span style="font-size: 10pt; font-family: 'Times New Roman', serif;">Fitili atmıştı Şoför Cemil:</span></p>

  <p><span style="font-size: 10pt; font-family: 'Times New Roman', serif;">«Ulan!» dedi, «Dükkânında kız oynattığını unuttun mu?... Bu değil.,. Herşeyden önce trafik yok, memleket leğen akşam çevirdiler arabamı, in, dediler, indim. Hoh de bakalım, diye dayadılar burunlarını, ağzıma. İki porsiyon cacık yemiştim lokantada... Bol sarımsaklı... Komiser ver ehliyetini, dedi. Neden vereyim abi, diye direttim.</span></p>

  <p><span style="font-size: 10pt; font-family: 'Times New Roman', serif;">Baksana, dedi Komiser, leş gibi sarımsak kokuyor ağzın! İyi ya!.. Rakı kokmuyor ya, dedim. Sen misin deyen. Biz o dümenlere gelmeyiz, anladın mı, diye yürüdü üzerime... Çek rakıyı!.. Çek rakıyı!.. Ondan sonra dayan üstüne iki porsiyon sarımsaklı cacığı!.. Sen, babana yuttur! ölür müsün, öldürürmüsün! Trafik yok memlekette... Bizim ana dâvamızın en büyüğü bu!.. Trafik isterim ben, ayığı sarhoştan... Rakı içmeyeni, rakı içenden ayıracak trafik isterim!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza:</span></p>

  <p><span style="font-size: 10pt; font-family: 'Times New Roman', serif;">«Ulan Cemil!» dedi, «Bir tek oğlun var, onun ölüsünü öp! Kafayı çekmemiş miydin, doğru söyle!»</span></p>

  <p><span style="font-size: 10pt; font-family: 'Times New Roman', serif;">«Çekmiştim n'olacak!»</span></p>

  <p><span style="font-size: 10pt; font-family: 'Times New Roman', serif;">«Eee, ne alıp veremiyeceğin var trafikle senin!»</span></p>

  <p><span style="font-size: 10pt; font-family: 'Times New Roman', serif;">«Ben her akşam içerim be! Votka içerim, mis gibi... Bizim mesleğe rakı gitmez, anladın mı sen, bırak trafiğini... Müşteriye karşı ayıp! Leş gibi de kokar musibet. Votkadan rakıyı ayıracak, trafik isterim memlekette demek istiyorum ben !»</span></p>

  <p><span style="font-size: 10pt; font-family: 'Times New Roman', serif;">Komutan emeklisi:</span></p>

  <p><span style="font-size: 10pt; font-family: 'Times New Roman', serif;">«Bunlar mesele değil!» dedi, «Bizim ana dâvamız köyden başlıyor. Köylüyü kasabaya indirmeyeceksin, değil büyük şehirlere... Hele İstanbul'a, bir tek köylü sokmıyacaksın... Ne işi var köylünün büyük şehirlerde! Köylünün, köyü yok mu! Çevireceksin şehirleri fırdolayı karakolla, içeri kuş uçurtmayacaksın! Girmesi gerekenlerin elinde fotoğraflı bir vesika, gösterip girsinler kapıdan!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza lâfa karıştı:</span></p>

  <p><span style="font-size: 10pt; font-family: 'Times New Roman', serif;">«Yâni pasaport gibi bir vesika!»</span></p>

  <p><span style="font-size: 10pt; font-family: 'Times New Roman', serif;">«Ne gibisi be!.. Tam pasaport! Fotoğraflı, mühürlü soyundan! Köyden şehire, şehirden köye bir tahsildar, bir de jandarma gidip gelecek, o kadar!»</span></p>

  <p><span style="font-size: 10pt; font-family: 'Times New Roman', serif;">«Hani köylü efendimizdi bizim!»</span></p>

  <p><span style="font-size: 10pt; font-family: 'Times New Roman', serif;">«Köylü, köyünde efendi! Gelip şehirde de efendiliğini yürütecek değil ya!</span></p>

  <p><span style="font-size: 10pt; font-family: 'Times New Roman', serif;">Şehirli de, şehirde bey!»</span></p>

  <p><span style="font-size: 10pt; font-family: 'Times New Roman', serif;">Tarım Müdür emeklisi:</span></p>

  <p><span style="font-size: 10pt; font-family: 'Times New Roman', serif;">«Haklısın Komutanım!» dedi, «Büsbütün de haksız değilsin hani... Esas bizim ana dâvamız tarım meselesi... Köylüyü, köyüne bağlamak için tek yol... Toprak vereceksin köylüye... Ama az, ama çok!..»</span></p>

  <p><span style="font-size: 10pt; font-family: 'Times New Roman', serif;">Tabelâcı:</span></p>

  <p><span style="font-size: 10pt; font-family: 'Times New Roman', serif;">«Anlayamadım!» dedi, «Kimden alıp da vereceksin!»</span></p>

  <p><span style="font-size: 10pt; font-family: 'Times New Roman', serif;">«Kimden alırsan al! Vereceksin işte!»</span></p>

  <p><span style="font-size: 10pt; font-family: 'Times New Roman', serif;">«Nasıl verilecek, saksıyla mı, kesekâğıdıyla mı?»</span></p>

  <p><span style="font-size: 10pt; font-family: 'Times New Roman', serif;">«Önemli olanı bu değil... Köylüyü oyalamak... Köyüne bağlamak... Kaldıracaksın traktörleri, pullukları!.. Gözünü sevdiğim kara sabanın kulpunu tutuşturacaksın eline. Ho, öküzüm ho!»</span></p>

  <p><span style="font-size: 10pt; font-family: 'Times New Roman', serif;">«Doğrudur!» dedi, Sağlık memuru, «Halûk Bey haklı! Şehirlere frengi, belsoğukluğu hep köyden geliyor!»</span></p>

  <p><span style="font-size: 10pt; font-family: 'Times New Roman', serif;">«Onun için bu hastalığın adına frengi demişler, öyle mi?» dedi öğretmen emeklisi.</span></p>

  <p><span style="font-size: 10pt; font-family: 'Times New Roman', serif;">Komutan coşmuştu:</span></p>

  <p><span style="font-size: 10pt; font-family: 'Times New Roman', serif;">«Asayişi bozanlar tüm köyden gelenler. Sen bir köylüyü hırsızlık ederken gördün mü? Köylü, köyünde adam öldürür ama, hep toprak için. Ne var ki hırsızlık etmez!»</span></p>

  <p><span style="font-size: 10pt; font-family: 'Times New Roman', serif;">Patron, Nizami Yalçın, Ulunay'ın yazısından başını kaldırdı:</span></p>

  <p><span style="font-size: 10pt; font-family: 'Times New Roman', serif;">«Evet!» dedi, «Cemal Paşa cayır cayır adam temizlediği günlerde sıra prens Sabahattin'e gelmişti. Talât Paşa Prens Sabahattin'e akşamdan haber göndermiş... Hurşit Bey'ciğim anlaşılıyor değil mi?»</span></p>

  <p><span style="font-size: 10pt; font-family: 'Times New Roman', serif;">«Hayır!» dedi, «Anlayamadım. Ne haberi göndermiş?»</span></p>

  <p><span style="font-size: 10pt; font-family: 'Times New Roman', serif;">«Canım anlaşılmayacak nesi var. Kaçsın diye haber salmış! Kaçmazsan Cemal, temizleyecek seni, demiş! Prens Sabahattin durur mu, toz oluvermiş hemen o gece!</span></p>

  <p><span style="font-size: 10pt; font-family: 'Times New Roman', serif;">Cemal Paşa, vay anasını, herifi kaçırdık deyip dururken Talât Paşa çıkmış karşısına, hiç üzülme demiş, haberi ben gönderdim ona! Anlaşılıyor değil mi, bizim ana davamız?»</span></p>

  <p><span style="font-size: 10pt; font-family: 'Times New Roman', serif;">Yarısı kapıdan, yarısı pencereden bir sürü delikanlı dalıverdi kıraathaneye.</span></p>

  <p><span style="font-size: 10pt; font-family: 'Times New Roman', serif;">Hemen hepsinin de ağzında birer sigara vardı. En bodurları:</span></p>

  <p><span style="font-size: 10pt; font-family: 'Times New Roman', serif;">«Ulan!» dedi, «Gene geldik bu pis kahveye be!» En uzunları, gerilere bir göz gezdirdikten sonra: «Bir sürü moruk!..» dedi, «Şunun şurasında oturup kâğıt oynayabilecek tek kahve yok! Memleket hâlâ bunların elinde!»</span></p>

  <h1 id="sigil_toc_id_14" style="text-align: center;"><span style="font-size: 10pt; font-family: 'Times New Roman', serif;"><b>NE DE ÇOK YASAK VAR</b></span></h1>

  <p><span style="font-size: 10pt; font-family: 'Times New Roman', serif;">Kıraathanenin karşısındaki arsaya gece, bir kamyon kasası olduğu gibi oturtulmuştu. Olmuştu bir gecekondu.</span></p>

  <p><span style="font-size: 10pt; font-family: 'Times New Roman', serif;">Bu işten tek zararlı çıkan Tabelâcı Rıza'ydı:</span></p>

  <p><span style="font-size: 10pt; font-family: 'Times New Roman', serif;">«Artık bu kadarı da kepazelik!» diye yırtınıyordu kapının önünde. «Sen göz göre göre gel, Vilâyetin burnunun dibinde kur gecekonduyu. Memlekette kanun yok mu be !»</span></p>

  <p><span style="font-size: 10pt; font-family: 'Times New Roman', serif;">Hurşit Bey, Tabelâcı Rıza'nın rüzgârını kırmak için:</span></p>

  <p><span style="font-size: 10pt; font-family: 'Times New Roman', serif;">«Yahu!» dedi, «Sen ne telâşlanıyorsun. Arsanın sahibi var! Düzeltir bu işi!»</span></p>

  <p><span style="font-size: 10pt; font-family: 'Times New Roman', serif;">Bu çıkış, Rıza'ya, küfür gibi gelecekti tabiii... Arsanın sahibi, nihayet istediği fiyatı tutturunca satıp kurtulacaktı. Ama buraya gecekondu kurulunca Rıza, tabelâlarını nerde yazacak, bez dövizlerini nereye gerecek, sekize dörtlük kamyon reklâmı saçlarını nereye dayayacaktı?</span></p>

  <p><span style="font-size: 10pt; font-family: 'Times New Roman', serif;">Gecekonduyu arsaya oturtan vatandaş, dört çocuğu, karısı, anası, babasıyla girmiş entipüften gecekondusuna, başını çıkarıp bakamıyordu bile.</span></p>

  <p><span style="font-size: 10pt; font-family: 'Times New Roman', serif;">Kalabalık biriktikçe birikiyordu.</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi yeni geliyordu evden. Önce kalabalığı gördü, sonra gecekonduyu... Rıza'yı her zamanki tezine aykırı konuşur görünce, dayanamadı:</span></p>

  <p><span style="font-size: 10pt; font-family: 'Times New Roman', serif;">«Nedir telâşın!» dedi, «Ne yapsın adamcağız!»</span></p>

  <p><span style="font-size: 10pt; font-family: 'Times New Roman', serif;">«Ne mi yapsın, nerden geldiyse oraya gitsin!»</span></p>

  <p><span style="font-size: 10pt; font-family: 'Times New Roman', serif;">«Yani köyüne...»</span></p>

  <p><span style="font-size: 10pt; font-family: 'Times New Roman', serif;">«Öyle ya!»</span></p>

  <p><span style="font-size: 10pt; font-family: 'Times New Roman', serif;">«Yahu, sen her zaman demez miydin, bu köylü keyfinden mi şehire akın ediyor diye... Bugün ne oldu sana!»</span></p>

  <p><span style="font-size: 10pt; font-family: 'Times New Roman', serif;">Hurşit Bey:</span></p>

  <p><span style="font-size: 10pt; font-family: 'Times New Roman', serif;">«Bırak!» dedi, «Yorma çeneni. Bizim Rıza'nın sosyalistliği buraya kadar işte!»</span></p>

  <p><span style="font-size: 10pt; font-family: 'Times New Roman', serif;">Bulmuştu bamtelini. Rıza:</span></p>

  <p><span style="font-size: 10pt; font-family: 'Times New Roman', serif;">«Hurşit Bey Abi!» diye savunmasını yapmaya başladı, «Bu iş hükümetin nüfus politikasıyla ilgili... İskân işini ben mi kaldım düzenliyecek? Bu gecekondudakileri, alıp bizim eve götürsem, çözümlenir mi sanıyorsun bu dâva!</span></p>

  <p><span style="font-size: 10pt; font-family: 'Times New Roman', serif;">Hükümet işi, bütün bunlar!»</span></p>

  <p><span style="font-size: 10pt; font-family: 'Times New Roman', serif;">Emekliler, kıraathanedeki yerlerini almışlardı. Mal Müdürü Nabi Sayar, sanki dışarda olup bitenden hiç haberi yokmuş gibi, Cumhuriyet gazetesinin ikinci sayfasını açmış, göbekteki makaleyi okuyordu. Sonuna doğru dayanamadı, yükseltti sesini:</span></p>

  <p><span style="font-size: 10pt; font-family: 'Times New Roman', serif;">«Gollüce köyünün yüzlerce yıldır bir tek aileye kölelik eden insanları, bugün evsiz, ocaksız, susuz, topraksız, okulsuz, mescitsiz, mezarlıksız ve ekmeksizdir.»</span></p>

  <p><span style="font-size: 10pt; font-family: 'Times New Roman', serif;">Jandarma Komutan emeklisi:</span></p>

  <p><span style="font-size: 10pt; font-family: 'Times New Roman', serif;">«Yalandır!» dedi, «Anadolu'da böyle köy kalmadı artık!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Eskiden vardı demek!»</span></p>

  <p><span style="font-size: 10pt; font-family: 'Times New Roman', serif;">«Eskiden olabilir. Ama köylü uyandı ne zamandır!»</span></p>

  <p><span style="font-size: 10pt; font-family: 'Times New Roman', serif;">«Uyandığı doğrudur. Eğer uyanmasaydı, bu yazılar gazetenin sayfalarına nasıl geçecekti!»</span></p>

  <p><span style="font-size: 10pt; font-family: 'Times New Roman', serif;">Nabi Sayar, gazeteyi katlayıp öbür masaya bıraktı:</span></p>

  <p><span style="font-size: 10pt; font-family: 'Times New Roman', serif;">«Cevdetciğim!» dedi, «Sen emekliye ayrılmadan, köylere çıkardın tabiii?»</span></p>

  <p><span style="font-size: 10pt; font-family: 'Times New Roman', serif;">«Kasabada kalır miydin diye sor da, bir şeye benzesin!»</span></p>

  <p><span style="font-size: 10pt; font-family: 'Times New Roman', serif;">«Çıkardın demek... Kimin evinde kalırdın?»</span></p>

  <p><span style="font-size: 10pt; font-family: 'Times New Roman', serif;">«Ya muhtarın evinde, yahut da muhtarın göstereceği her hangi bir evde!»</span></p>

  <p><span style="font-size: 10pt; font-family: 'Times New Roman', serif;">«Yani ağanın evinde!»</span></p>

  <p><span style="font-size: 10pt; font-family: 'Times New Roman', serif;">«Eh... aşağı yukarı...»</span></p>

  <p><span style="font-size: 10pt; font-family: 'Times New Roman', serif;">«Şimdi senin ağzınla köyü, köylüyü bir anlatalım. Köylü misafir sever... Köylü hükümet adamlarına karşı saygılıdır. Köylü dürüsttür. Köylü temizdir, köylünün sözü sohbeti çekilir... Köylü...»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Hocanın biri sefere çıkmış, bir zamanlar!» diye başladı, «İnmiş konuksever bir köye. Açlıktan zifiri kesilmiş hocanın. Gözünü karartmış, Peygamberin devesi gibi çökmüş, karşısına çıkan ilk biçimli evin önüne! Öyle ya, deve bile hamur yutturacak evi hesaplayıp çökmüş olacak. Hoca da öyle yapmış. Evin erkeği çiftinin çubuğunun başında. Evin kadını, oğlundan bir çömlek pekmez göndermiş hocaya. Bir de somun... Hoca batırıp batırıp indirmiş gövdeye. Bakmış ki, ekmek batırmakla çömlekteki pekmezin tükeneceği yok. Çocuktan bir kaşık istemiş. Başlamış bu sefer kaşıklamaya. O da olmamış, kaldırmış çömleği dikmiş. Lıkır lıkır... Hâlâ tüketememiş çömlekteki pekmezi. Oğul, demiş pekmeziniz halis üzüm pekmeziymiş. Siz böyle her gelen Hoca'ya bol bol pekmez çıkarır mısınız? Yok, demiş çocuk, çıkarmayız!</span></p>

  <p><span style="font-size: 10pt; font-family: 'Times New Roman', serif;">Hani Hoca biraz da böbürlenmemiş değil. Ya, demiş; çıkarmazsınız demek? Peki, bana neden bu kadar bol pekmez çıkardınız? Oğlan, neden çıkaracağız demiş, küpe sıçan düştü de... Ziyan olmasın diye çıkardık. Hocanın kavuk tepesinden fırlamış. Kaldırdığı gibi pekmez çömleğini vurmuş yere; tuz buz etmiş. Olandan bitenden ürken çocuk, seslenmiş içeri. Anneee! Hoca, babamın sidik kabını kırdın!»</span></p>

  <p><span style="font-size: 10pt; font-family: 'Times New Roman', serif;">Jandarma Komutanı emeklisi:</span></p>

  <p><span style="font-size: 10pt; font-family: 'Times New Roman', serif;">«Yoook!» dedi, «Türk köylüsüne söz yok... Bunlar çarpık kafalıların uydurduğu masallar... Türk köylüsü, yemez, yedirir... İçmez, içtirir...»</span></p>

  <p><span style="font-family: 'Times New Roman', serif; font-size: 10pt;">«Bak, bu doğru işte. Ama artık Türk köylüsünün yedirecek, içirecek hiç bir şeyi kalmadı. Ne de Jandarma Komutanına çıkaracak tavuğu... Ankara sokaklarında gösteri yürüyüşü yapanlar, yalın ayak Meclise koşanlar işte bu kışın yorgansız, yazın ayransız kalanlar!»</span></p>

  <p><span style="font-size: 10pt; font-family: 'Times New Roman', serif;">Tabelâcı Rıza patladı kapıda:</span></p>

  <p><span style="font-size: 10pt; font-family: 'Times New Roman', serif;">«Gittim karakola!»</span></p>

  <p><span style="font-size: 10pt; font-family: 'Times New Roman', serif;">Jandarma Komutanı emeklisi, biz burda neciyiz, gibilerden sordu:</span></p>

  <p><span style="font-size: 10pt; font-family: 'Times New Roman', serif;">«Ne halt ettin karakolda?»</span></p>

  <p><span style="font-size: 10pt; font-family: 'Times New Roman', serif;">«Dedim, Vilâyetin burnunun dibine köyden inip gecekondu oturtuyorlar da siz de burda hâlâ çay kahve içiyorsunuz! Komiser, nereye kurmuşlar gecekonduyu diye sordu. Meşrutiyetin karşısına, dedim. Sana ne dedi, Meşrutiyetin karşısındaki gecekondudan? Arsa, senin arsan mı? Ne arsası dedim, böyle arsam olsa, gelir buraya dert mi yanarım! Nerde yazacağım, ben tabelâlarımı bundan sonra? Aman gözünü seveyim Komiser Bey, ocağına düştüm!»</span></p>

  <p><span style="font-size: 10pt; font-family: 'Times New Roman', serif;">Cevdet Barlas, bir fikir yürüttü:</span></p>

  <p><span style="font-size: 10pt; font-family: 'Times New Roman', serif;">«Ben sana bir şey söyliyeyim mi. Bu iş çok nazik bir mesele. Kolay kolay Komiser karışamaz!»</span></p>

  <p><span style="font-size: 10pt; font-family: 'Times New Roman', serif;">«Ben de beş kâğıt sıkıştırdım...»</span></p>

  <p><span style="font-size: 10pt; font-family: 'Times New Roman', serif;">Barlas doğruldu birden:</span></p>

  <p><span style="font-size: 10pt; font-family: 'Times New Roman', serif;">«Ne? Beş kâğıt mı? Bu iş, beş kâğıtlık iş mi be!»</span></p>

  <p><span style="font-size: 10pt; font-family: 'Times New Roman', serif;">«Dur canım, beş kâğıt tutuşturdum bir delikanlının eline. Koş dedim, Altıncı&nbsp;</span><span style="font-family: 'Times New Roman', serif; font-size: 10pt;">Daire'ye!»</span></p>

  <p><span style="font-size: 10pt; font-family: 'Times New Roman', serif;">«Var mı bir tanıdığın? Başkomiseri mi tanıyorsun, Altıncı Daire'de, Kaymakamı mı?»</span></p>

  <p><span style="font-size: 10pt; font-family: 'Times New Roman', serif;">«Tembih ettim delikanlıya... Tam Kaymakamlığın bitişiğinde yeni açılan yol üzerinde 78 numara... Koş Hacı İlyas Efendi'yi bul! Acele gelsin, arsana gecekondu yaptılar de!»</span></p>

  <p><span style="font-size: 10pt; font-family: 'Times New Roman', serif;">Arsanın önündeki kalabalık dağılınca, gecekondudan ilk önce çocuklar fırlamıştı dışarıya... Sonra yaşlılar...</span></p>

  <p><span style="font-size: 10pt; font-family: 'Times New Roman', serif;">Tarım Müdürü:</span></p>

  <p><span style="font-size: 10pt; font-family: 'Times New Roman', serif;">«Yahu!» dedi, «Bütün bu kalabalık bir odada mı yatıp kalkacak?»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Hayır dostum!» dedi, «Çocuklar ayrı dairelerde... İhtiyarlar ayrı...»</span></p>

  <p><span style="font-size: 10pt; font-family: 'Times New Roman', serif;">PTT emeklisi:</span></p>

  <p><span style="font-size: 10pt; font-family: 'Times New Roman', serif;">«Kepazelik!» dedi, «Karı-koca da şu oniki, onüç yaşlarındaki çocukların ortasında...»</span></p>

  <p><span style="font-size: 10pt; font-family: 'Times New Roman', serif;">«Kabakçiçeği gibi nasıl açılmasınlar!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Çocukları yalnız biz yetiştirmiyoruz okullarda. İşte böyle yetişip gelişiyorlar. Gecekondularda oturan karı-koca, birbiriyle ancak gündüzleri karı-koca olabilir, çocuklar arsaya çıktıkları zaman, ya da... Durun, size bir hikâyecik anlatayım, sırası gelmişken. Karısı, burnunda mis gibi tüten genç bir koca, gündüz izin alıp gelmiş gecekondusuna. Çocuklardan ikisi sokakta... Biri komşuda, ikisi okulda... En küçüğü de pencerenin önünde oturuyor. Oğlum demiş, sen pencerenin önünden sakın ayrılma. Her asker geçende sana on kuruş... Anladın mı? Aç gözünü... Sakın kaçırmayasın. Peki babacığım demiş, sen bana bırak!.. Ev, gecekonduymuş ama, sokak da sokakmış hani. İki dakika geçmeden bir asker görmüş karşıdan. Babaaa! demiş, bir asker geliyor! Al şu on kuruşu... Peşinen ikinci asker... Baba bir asker daha geliyor! Şu on kuruşu da al!.. Adam daha karısının elini tutmadan, lirayı toslamış... Bir asker... Peşinden bir asker daha... Tam işin patırtılı zamanı, bir bando mızıka kopmuş dönemeçten. Bandonun arkasında tam kadro bir alay... Çocuk boynunu bükerek dönmüş, babasından yana... Babacığım demiş, gel sen vazgeç bu işten, çok pahalıya patlıyacak sana!»</span></p>

  <p><span style="font-size: 10pt; font-family: 'Times New Roman', serif;">«Zamane piçleri!» dedi Komutan, «Ahlak diye bir şey kalmadı memlekette! Yazık!</span></p>

  <p><span style="font-size: 10pt; font-family: 'Times New Roman', serif;">Biz dünyanın...»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Sen her işçiye üç odalı, bilemedin iki odalı bir ev bul, ahlâk da geri gelir, namus da.»</span></p>

  <p><span style="font-size: 10pt; font-family: 'Times New Roman', serif;">Karşıdaki gecekondunun önünde polisler, jandarmalar görünmeğe başlamıştı. Çok geçmeden yataklar, yorganlar döküldü arsaya... Gece konan ford kasası, gündüz gözüyle kaldırılmıştı arsadan.</span></p>

  <p><span style="font-size: 10pt; font-family: 'Times New Roman', serif;">İki trafik polisi, ellerindeki bez dövizlerden birini arsaya, bir uçtan bir uca gerdiler. Trafik haftasına giriyorduk bugün.</span></p>

  <p><span style="font-size: 10pt; font-family: 'Times New Roman', serif;">«Dikkatli... Yürümek... Ve dikkatli araba... Kullanmak... Millî vazifemizdir!»</span></p>

  <p><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p><span style="font-size: 10pt; font-family: 'Times New Roman', serif;">«Yahu!» dedi, «Ne kadar da çok milli vazifemiz var! Hem bu vazifeler gün geçtikçe de artıyor!.. Tam vaktinde ayrılmışız emekliye!»</span></p>

  <h1 id="sigil_toc_id_15" style="text-align: center;"><span style="font-size: 10pt; font-family: 'Times New Roman', serif;"><b>KASKETİM İÇERDE KALDI</b></span></h1>

  <p><span style="font-size: 10pt; font-family: 'Times New Roman', serif;">Ocak Başkanı Hilmi Bey, masanın kenarına tak tak sigara tablasını vurdu: «Biraz yavaş!» demekti bu. Ama aldırış eden olmadı.</span></p>

  <p><span style="font-size: 10pt; font-family: 'Times New Roman', serif;">Başkan fırladı sandalyesinden:</span></p>

  <p><span style="font-size: 10pt; font-family: 'Times New Roman', serif;">«Enver Efendi be!» diye bağırdı, «Kahvedekilere sözün geçmiyorsa karakola adam yolla da bir polis göndersin bizim Muammer Bey! Yarenlik etmiyoruz, memleketin meselelerini konuşuyoruz!»</span></p>

  <p><span style="font-size: 10pt; font-family: 'Times New Roman', serif;">Sonra sağlı sollu oturan üyelere başını çevirdi:</span></p>

  <p><span style="font-size: 10pt; font-family: 'Times New Roman', serif;">«Ne diyordum... Pezevenkler kafa bırakmıyorlar ki adamda...» diye ters ters baktı kahvedekilere. Yutkundu:</span></p>

  <p><span style="font-size: 10pt; font-family: 'Times New Roman', serif;">«Hiç iş yok, bizim Bucak Müdürü'nde,» dedi, «Rapor edeceğim merkeze. Ocak başkanı mıyım, tahrirat kâtibi miyim, hiç iplediği yok herifin. Geçen gün partiden, kalkınmadan konuşuyorduk. Herif ceketinin kolunu elliyerek, kumaş mı bunlar, Heybeli'ye gitsem, ot kokusunu alan eşekler peşime düşecek, diye birşeyler geveledi, yani şunu demeye getirdi ki, kumaş sanayii diye bir şey kalmamış memlekette... Önümüzde belediye seçimleri var. Kütükler, sandık işleri...»</span></p>

  <p><span style="font-size: 10pt; font-family: 'Times New Roman', serif;">Düşündü, düşündü söylediklerini bir şeye bağlamak istedi. Ziya Paşa'dan gelişi güzel bir beyit okudu:</span></p>

  <p><span style="font-size: 10pt; font-family: 'Times New Roman', serif;">«Milyonla çalan mesnedi ikbalde serefraz.»</span></p>

  <p><span style="font-size: 10pt; font-family: 'Times New Roman', serif;">Üyelerden Halit Bey:</span></p>

  <p><span style="font-size: 10pt; font-family: 'Times New Roman', serif;">«Yazalım merkeze,» diye diretti. «Yazalım da aklı başında birini göndersinler!»</span></p>

  <p><span style="font-size: 10pt; font-family: 'Times New Roman', serif;">Bu akşam bir köşesi parti ocağı, öbür köşesi kahve ocağına ayrılan Meşrutiyet Kıraathanesi yükünü almıştı. Seçimlerden beri hemen her akşam nutuk çeken Keski Şakir, bu gece bir baskın hikâyesi anlatıyordu:</span></p>

  <p><span style="font-size: 10pt; font-family: 'Times New Roman', serif;">«Günlerden pazardı. Sabah sabah bir şişe içtim, öğleye doğru bir şişe daha içtim. Sonra bi şişe daha... Arkadan bişşe daaa... Bişşedaaa... Çaldım karının kapısını. Kârı yan pencereden görmüş beni, hanım hanım açtı kapıyı...»</span></p>

  <p><span style="font-size: 10pt; font-family: 'Times New Roman', serif;">Dinleyenlerden Tomruk Ali:</span></p>

  <p><span style="font-size: 10pt; font-family: 'Times New Roman', serif;">«Açtı ha!» dedi .</span></p>

  <p><span style="font-size: 10pt; font-family: 'Times New Roman', serif;">«Açtı tabii... Nerden bilecek filispit olduğumu.»</span></p>

  <p><span style="font-size: 10pt; font-family: 'Times New Roman', serif;">«Buyur Şakirciğim!» diye sarıldı boynuma sarılmasiyle oraya çökmem bir oldu. Bir topladım kendimi, kalktım. Kasketimi taktım çiviye. Kadın baktı ki harmandalıyım.</span></p>

  <p><span style="font-size: 10pt; font-family: 'Times New Roman', serif;">Çık dedi, yarın akşam gel! Sayılıdır sarhoşluğum benim. Bir de seçim günü içmişim böyle bir şişe bizim Başkandan. Bir şişe de Halit Bey'den. Arkadan bi şişe daaa... Sonra bişşedaaa... Nasıl omuzlamıştım sandığı, koydunsa bul! Biz böyle çalıştık seçimlerde... Ne diyordum...»</span></p>

  <p><span style="font-size: 10pt; font-family: 'Times New Roman', serif;">Kafadarı ipucu verdi Şakir'e:</span></p>

  <p><span style="font-size: 10pt; font-family: 'Times New Roman', serif;">«Astın kasketi çiviye!.. Eee sonra?..»</span></p>

  <p><span style="font-size: 10pt; font-family: 'Times New Roman', serif;">«Sonrası... Kadın baktı ki ben filispitim. Bir omuzda yallah, Şakir dışarı!..</span></p>

  <p><span style="font-size: 10pt; font-family: 'Times New Roman', serif;">Düşün bir kere... Keski Şakir bi omuzda nasıl gider? Yattığım yerden, bastım tekmeyi... Bastım gamatoyu!»</span></p>

  <p><span style="font-size: 10pt; font-family: 'Times New Roman', serif;">Keski Şakir, kendinden geçmiş, hem anlatıyor, hem partililerden yana yürüyordu.</span></p>

  <p><span style="font-size: 10pt; font-family: 'Times New Roman', serif;">Başkan:</span></p>

  <p><span style="font-size: 10pt; font-family: 'Times New Roman', serif;">«Bas geri!» diye çıkıştı, «Gizli oturum yapıyoruz!»</span></p>

  <p><span style="font-size: 10pt; font-family: 'Times New Roman', serif;">Şakir, kaydırak çizgisine basmış ilkokul öğrencisi gibi, hemen çekti ayağını.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Arkasını parti ocağına, yüzünü kahve ocağına döndü, başladı anlatmaya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben kapıyı tekmeledikçe Şaziye açtı pencereyi, avaz avaz bağırmaya başladı. Bir devriye geldi, bir devriye daaa... Baktım bizim Muammer Bey, haneye taarruz ha! Diye gürledi, tutun şunu! Ne haneye taarruzu... Benim taarruza kalkacak halim mi var?.. Peki, dedi ne tekmeleyip duruyorsun kapıyı? Neden tekmeliyeceğim...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Muavin Bey, dedim, kasketim içerde kaldı. Bizim Muammer Bey, yaman adam, çaktı dalgayı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocak Başkanı, Şakir'in gürültüsüne kızmıştı. İçeri giren mahalle muhtarına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerdesin be?» dedi, «Gizli oturuma geçeceğiz. Seni bekliyoruz.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Muharrem Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu Şaziye, mahallemizin yüz karası,» dedi, «Komşular şikâyetçi ondan!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırak şimdi Şaziye'yi... Sırası mı? Belediye seçimleri yaklaştı. Kütükleri şunun bunun elinde bırakamayız. Bir de Bucak Müdürü meselesi. Bir karar verelim artık. Uzatmaya gelmez. Hişşşt. Bak, Enver Efendi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver duymuştu ya, hiç tınmıyordu. Gizli oturumun kokusunu almıştı. Gene müşterileri erken sepetlemek gerekiyordu. Kâğıt, tavla oyunları yeni yeni kızışıyordu oysa.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak, Enver Efendi! Sana söylüyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İster istemez kalkıp geldi. Başkan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sana söylüyorum, gizli oturum var diye!.. Hiç tınmıyorsun! Dağıt şunları.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Silkele, çabuk!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver, bunları hiç işitmemiş gibi Başkanın kulağına sokuldu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Suriye'den getirilmiş, güzel kumaşları var!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kim bu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilmiyorum, bir yabancı. Bir gör, bakalım beğenecek misin?..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Enver, müşterileri dağıtırken kumaş kaçakçısını, içeri aldı: Fermuarlı bir çanta açıldı, içinden iki parça kumaş çıktı...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocak başlarken iki parmağının arasına almış, yokluyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İngiliz mi bunlar?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Halis İngiliz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İpliği mi İngiliz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İpliği de İngiliz, dokuması da...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu olmadı işte. Bize ipliği İngiliz, dokuması yerli, iyi bir kumaş lâzım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaçakçı alttaki kumaşı çekti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyurun!» dedi, «Bunun ipliği de, işçiliği de İngiliz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaramaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üzerinde markası yok. Yerli de olabilir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ha! Bu güzel işte!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Parti Başkanı gözünün birini kısarak Halit Sivri'ye baktı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizde kumaş sanayii, dokuma endüstrisi yok ha! Bak şu kumaşa!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Halit Sivri, işi anlamıştı. Bucak Müdürü'ne gidecekti bu kumaş. Başkan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee? Ceremesi ne kadar?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üç metre, kupon. Halis İngiliz! Dört yüz lira! Tam dört yüz! Metelik aşağı olmaz. Sizi kumaştan anlar dediler de geldim. Bir Ocak Başkanı, daha aşağı kumaşda giymemeli!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne olursa olsun. Çok pahalı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaçakçının hiç minneti yoktu. Kumaşı topladı, katladı, çantaya koydu. Fermuarınıda çekti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hadi eyvallah!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocak Başkanının içi gitmişti ya. Böyle alış verişlerde çok tecrübeli sayılırdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Adam az sonra nasıl olsa dönüp dolaşıp gelirdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaçakçı kapıdan çıktı. Dışarda bekleyen arkadaşının elinden ikinci çantayı aldı, kendi elindekini ona verdi. Çantalar tıpa tıp birbirlerinin benzeriydi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bıraktığı çantadaki kumaşlar halis İngilizdi ama, aldığı çantadaki iki parça kumaş yerlinin de en bayağısıydı. Desenleri, renkleri benziyordu sadece.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocak Başkanı karşında kaçakçıyı görünce kendi anlayışından ötürü böbürlendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dört yüzün çok fazla olduğunu sen de anladın değil mi?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dört yüz hiç fazla değil. Bu gece memlekete dönüyorum da. Yirmibeş eksik olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üç yüz iyidir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üç yüz elli!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaçakçı masanın ucunda duruyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tamam mı?» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tamam!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaçakçı kumaşı çekti, çantanın dış gözünden bir kâğıt çıkardı, sardı. İple de bağladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyur, güle güle giy!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kahve dağılmış, gizli oturum başlamıştı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ertesi gün bu alış-verişin sonu şöyle bitmiş olmalıydı: Ocak Başkanı paketi açmış, Bucak Müdürü'ne gösteriyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizde yerli sanayi, dokuma sanayii yok demiştiniz, Beyefendi,» diye söze başladı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyurun, şu ipek gibi kumaşa bakın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bucak Müdürü iki parmağı ile yokladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gene aynı fikirdeyim Bay Başkan!» diye sırıttı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne? Aynı fikirde misiniz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tepesi atmıştı. Hiç mi kumaştan anlamıyordu bu adam!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet! Mal meydanda işte! Bu kumaş ancak divan örtüsüne yarar?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Böyle kumaşı divan örtüsü yaptığınıza göre evinizi bir görmek isterdim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir gecekonduda oturuyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Başkan kumaşı çekmiş masanın üstüne sermişti. Donakalmıştı şaşkınlıktan. Nerde geceki İngiliz kumaşı, nerde bu divan örtüsü!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vay anasını,» dedi, «Kazıkladılar benim gibi bir adamı ha!..»</span></p>

  <p style="margin-bottom: 0.0001pt;"></p>

  <h1 id="sigil_toc_id_16" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>BİRDE AKILDAN OLMIYALIM</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürlüğü'nden emekli Hulki Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Toprak Reformu... Toprak Kanunu derken... Tasarı çıktı işte...» dedi, «Daha ne istiyorsunuz. Bizim Cavit Bey, gider ayak bu tasarıyı da getirdi... Artık tek topraksız köylü kalmıyacak... Şehirlere yorganlıların akını böyle durdurulur işte... En önemlisi ağa da kalmayacak artık, tek bir toprak ağası!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi, Vali emeklisi, «Toprağı kim işlerse toprak onun olacakmış diyorlar... Su, içenin!.. Toprak, karıştıranın!.. Gel gelelim bu toprak reformu kanun tasarısının uygulanması için ilk iş, neymiş biliyor musunuz? Bütün toprakların planı, kadastrosu çıkacakmış! Bu da ancak yüzyirmi yılda çıkabilir diyorlar. Nasıl, doğru mu bu, Halit Bey kardeşim?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Halit Yılmaz, Vali emeklisi Hurşit Bey'in misafiriydi... Kocaeli ilçelerinden birinde Fen Kurulu Müdürü... Sinsi sinsi güldükten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atı alan Üsküdar'ı çoktaaan geçti,» dedi, «Tasarıyı hazırlayan Bakan bile iki bin dönümden fazla bir karış toprağım yok diyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yalan mı söylüyor?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yooo! Onu bilmem ama bütün ağalar çoktan topraklarını çocuklarına, torunlarına bölüştürdüler. Bizim bildiğimiz eski toprak ağaları, nerdeyse topraksız olduklarını ileri sürerek otuz dönüm toprak istemeğe kalkışacaklar... Bu tasarıya göre şöyle bir madde eklemeli: 1960'dan sonraki büyük ölçüdeki toprak satışları muvazaalı olduğundan...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi, «Satışları iptal etmeli... Ya da toprakların sahipleri, incelenirken meselâ Karaosman ailesi... Göle ailesi... Oral ailesi... Şeyh bilmem ne ailesi diye ele alınmalı... Ha?.. Ne dersin Halit Beyciğim?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Halit Bey'in, kapıda dikilen Foto Burhan'daydı gözü... Sağlık Kurulu'na girmek için resim çektirmemişti de...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne oldu?» dedi, «Berhan Bey oğlum, bizim vesikalıklar, gene banyoda olmasın sakın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet. . . Banyoda ..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hâlâ mı banyoda be!.. Korkarım sen bizim resimleri Bursa'ya gönderdin Kükürtlü'ye!.. İnsaf be!.. Kaç</span> <span style="font-family: 'Times New Roman', serif; font-size: 10pt;">gün oldu?» Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçmiş olsun!» dedi, «Bir rahatsızlık falan mı var?» «Yoktu böyle rahatsızlık ama, oldu şimdi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anlayamadım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani desidroz'umuzu tevsik ettirelim derken üç aylık rapor tutuşturdular elime. Üç aylığına dinlenmem için... İstirahat etmek şöyle dursun, sinirlerim büsbütün allak bullak oldu. Bu sefer de sağlam raporu almak istiyorum. Kurula bizim vilâyette girsem Akıl Hastanesine göndermeleri işten bile değil!» «Çok karıştı. Anlayabilene aşkolsun!» Mühendis cevap verecek yerde Foto Burhan'a döndü: «Kuzum!» dedi,</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çıkar şunları banyodan artık... Görüyorsun ya sinirlerim bozuk! Sen de büsbütün sinirlendirme beni... Sayın dostlarım, bir şey anlayamadınız değil mi? Durun anlatmaya çalışayım. Bulunduğum kazada... Ben diyeyim Adapazarı, siz deyin Gebze...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hereke... Bir ağa var ki... Toprak ağası... Şerrine lanet! Ağa deyince aklınıza hep Doğudaki ellibeş ağa gelir sizin! Doğuda toprak mı var ki ağa olsun! Dokuz keçisi olana ağa derler. Ağa da buralarda, Bey de, Beyefendi de. Uzatmayalım. Bizim orada da bir ağa var... Ben diyeyim İbrahim Ağa... Siz deyin Hasan Ağa... Neyse... Bir gün bizim Fen Heyetine bir dilekçe geldi... İki bin dönümlük bir tarlanın ifrazı için...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yani tarla bloklara ayrılacak, bloklara parsellenip arsa diye parça parça satılacak! Olur mu böyle şey!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hani bunun haritası, topografyası dedim, kanalizasyonu... Elektriği suyu tamam mı? Sonra yapılacak dediler, hele sen bir kere bas imzayı!.. Olmaz dedim. İmar Kanunu sarih! Biz formalite yerini bulsun diye baş vurduk makamınıza... Yoksa çoktaaan parselleyip satışa çıkarırdık. Zahmet etmişsiniz öyleyse...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Parselleyip satın, ne duruyorsunuz dedim. İbrahim Ağa'nın oğlu biraz mektep medrese görmüş, ağzı laf yapmasını biliyor... Kendi eliyle çizip dilekçeye iliştirdiği, sözüm ona bu çizdiği planı gösterek, Mühendis Bey, dedi; surdan iki parça arsa da siz beğenin. Çoluk çocuk sahibisiniz! Öyle der demez fırladım yerimden. İşte dedim kapı... Aç! Çık dışarı! Benim haysiyetimi iki karışlık toprakla mı geri alacaksın.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Defol!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hiç istifini bozmadı seninki, siz bilirsiniz dedi. Kars'ın havası nasıl gelir size! Bir düşünün de ona göre ayağınızı denk alın, bundan sonra! Kars'ın havası mı dedin, gayet iyi gelir, oralıyım zaten... Çıktı gitti; kuyruğuna baka baka... Bütün memurlar, sıradan bizim Fen Heyeti'ne düşmeğe başladılar, teker teker...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hepsi de lâfı döndürüp dolaştırıp İbrahim Ağa'ya getiriyorlardı. İyi adammış, bol bol kuzu ziyafeti çekermiş memurlara...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir gün masamın başında oturuyordum, evin alış-verişini yaptığım bir bakkal var, Hüseyin Efendi...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Merhaba Mühendis Bey, diye girdi odama. Sözde geçerken bir kahvemi içmek için uğramış. Kahveler geldi, dilinin bağı da çözüldü Hüseyin Efendi'nin. Çok belâlı bir adammış bu İbrahim Ağa. Bununla uğraşmaya hiç gelmezmiş.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ne memurların, ne müdürlerin ellerine vermiş bavullarını... Beni çok severmiş: Hüseyin Efendi, ben bu kazaya çok lâzımmışım. Dikine gidersem gene ben zararlı çıkarmışım. İyisi mi olur demeliymişim bu işe. Bir imzacık atarsam dilekçesinin altına, kalem elimemi yapışırmış. Ya beni Vali'ye şikâyet edip de attırırsa daha mı iyi olurmuş.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hüseyin Efendi dostum, dedim, sen hiç merak etme... Daha, çok alış-veriş ederiz seninle! Bak keyfine dedim, bilirim işimi ben! Ertesi gün bir ev tellâlı düştü odama... Eskiden Kırkpınar'da başa güreşirmiş. Yekten «Elli bin lira, sana!» dedi. Bunun yirmi binini peşin cebinde görmek ister misin? Eğer tatlı canını seviyorsan gel, he de de olsun bitsin! Yirmi bin lira az para değil böööle günde... Bu parayı metazori vereceğim sana anladın mı?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ya almazsam, dedim. Almazsan enayiliğine doyma!.. Seni bu memleketten sağ selim çıkarırsam bana da... Tutamadım kendimi, bana baksana pehlivan, dedim; biz tam altı kardeşiz! Altımız da gözümüzü budaktan esirgemeyiz anladın mı? Altımızı birden temizlemeyi göze alırsan, hiç durma hemen başla işe! Baktı ki palavrasına pabuç bırakan yok. İlâhi Mühendis Bey, dedi; Sen çocuksun be! Kim kimi temizlermiş bu zamanda. Kalktı ayağa, yani dedi, yirmi bin kâğıda ihtiyacın yok ha! Hadi eyvallah!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ertesi gün kahvenin önünden geçiyordum. Kahveden bir ihtiyar fırladı dışarı!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bastonunu kaldırıp yürüdü üzerime. Heyyy! Müdendis, Mühendis; diye bağırdı, benim işimi ne halt etmeye yokuşa koşuyon! Ben adamı tuttuğum gibi sıpıtıveririm Kars'a, Erzurum'a... Tutmasam bastonu gerçekten indirecek kafama! Doğru karakolda aldım soluğu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey bu işleri pek iyi bilmiş olacak ki sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee?» dedi, «Şahit bulabildin mi bari!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acı acı baktı yüzüme:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buldum!» dedi, «Bir kahve dolusu adam buldum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayret! Yürek varmış heriflerde!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Mühendis birden küplere binmişti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yüreği be!» diye bağırdı, «Az kaldı ağlatacaklardı anamı. Öğretilmiş gibi, ağız birliği ettiler namussuzlar. Sözde ben, bastonu kaptığım gibi elinden, yürümüşüm İbrahim Ağa'nın üzerine!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonra?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonrası... Ertesi gün Kaymakam çağırmış, gittim. Bırak, dedi, uğraşmayı bu adamlarla... Netameli adamlardır bunlar... Ver ifraz müsaadesini de kapansın, gitsin bu iş!.. Aradan bir hafta ya geçti, ya geçmedi, Vali'den bir telefon...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Atladım otobüse gittim. Nedir bu meselenin iç yüzü diye sordu, sizden bütün kasaba şikâyetçi...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu işin iç yüzümü Beyefendi, dedim. Dürüst bir memurun direnme savaşı. Hepsi o kadar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anladım, dedi, rahatsız ettim. Başarılar dilerim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aferin Vali'ye!» dedi, «Vali dediğin böyle olur işte!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir gün parmağımda bir kaşıntıdır başladı. Eve giderken Hükümet Doktoruna bir göstereyim dedim. Doktor da meğer bütün memurlar gibi Ağa'nın adamıymış.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Parmağıma baktı baktı da, sayın Halit Beyciğim, dedi; büyük geçmiş olsun!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hayrola Doktor Beyciğim, dedim yaramaz birşey mi var! Kuşkulu kuşkulu bir kez daha inceledikten sonra, büyük geçmiş olsun dedi yeniden, Desidroz deriz biz buna... Lâtincesi budur. Aman doktorcuğum, ya Türkçesi?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yok Türkçesi, dedi. Meselâ kanserin var mı Türkçesi! Ne? Kanser mi, dedim. Yok, hayır! Misal olarak söylüyorum dedi... Bununla beraber, birkaç gün istirahat etmelisin. Ben bir rapor yazarım, birde reçete...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tam yirmibeş gün istirahat yazmaz mı? Daha fazlasına yetkisi olmadığını özür dileyerek açıkladı. Ertesi gün daireye bir uğrayacak oldum. Kaymakamdan bir telefon... Siz ha! Raporlu bir memur, nasıl olur da makamında bulunabilir! Aman Efendim, ne raporlusu, dedim sadece şahadet parmağımda ufak bir tahriş... Senin ki büsbütün köpürdü.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Demek parmağınızda ehemmiyetsiz bir tahriş var da kalkıyor yirmibeş günlük rapor alıyorsunuz! Temaruz ha!.. Koyuyorum muameleye! Koydu da! Bu sefer hasta olduğumu isbat etmek bana düştü. Sinirlerim son zamanlarda adam akıllı bozulmuştu. Sağlık Kurulu'na başvurdum. Hayret!.. Tam üç aylık rapor verdiler. Meğer gerçekten sinirlerim bozulmuş! Ben yirmibeş günlük Desidrozumu belgelendireyim derken... Oyuna gelmiştim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İbrahim Ağa'nın parmağı çok uzunmuş doğrusu!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Valla... Onu bunu bilmem. Yerime bir mühendis verildi. Hemen haftasına da İbrahim Ağa'nın tarlası parsellenip satışa çıktı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Pekiii...» dedi, öğretmen emeklisi, «Şu desidroz dedikleri ne karın ağrısıymış?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kanser başlangıcı falan mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yok canım. Kocakarıların mayasıl dedikleri şey! Gösterdim, İstanbul'da bir doktora. Güldü, krem sür geçer; dedi. Şimdi gelgelelim işin en önemli yerineee!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Üç aylık raporum bitmek üzere, bugünlerde. Üç aydır sinirlerim berbat mı, berbat! Sağlık Kurulu'na bizim vilâyette girersem sağlama yatırırlar akıl hastanesine! Bir yolunu buldum da burda giriyorum, Kurul'a! Yerimizden işimizden olduk... Bir de aklımızdan olmıyalım hiç olmazsa!»</span></p>

  <p style="margin-bottom: 0.0001pt;"></p>

  <h1 id="sigil_toc_id_17" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;">KARTAL UZAYLANDI</span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Meşrutiyet Kıraathanesi'nin Nizamettin Bey'i, bugünlerde gene Komiteci Nizami Yalçın kesilmişti. Ay yolcuları yola çıktığı günlerden beri radyo başından ayrılmıyor, sanki inişleri kalkışları o yönetiyor, yörüngesinden çıkan ana gemiyi yerine yeniden o oturtuyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ay, yolcularından ikisi Kartal'dan inip de ayda yürüyüşe geçince radyonun sesini bastıran bir nutuk çekmeye başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gider bu adamlar! Aya da gider, güneşe de!» dedi, Nizami Yalçın.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü Bey, gazetesini kapatıp gözlüğünü cebine yerleştirirken sırf onun dalına basmak için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Uğurlar olsun Nizamettin Bey!» dedi, «Gene nereye gidiyorsun! Süveyş'ten geçip Mısır'a, Kahire'ye mi»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın'ın eski İttihatçılığına dokunmak istiyordu. İkinci Dünya Savaşı'nın Jandarma Komutanı Barlas:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır, Süveyş'ten değil, Tobruk'tan geçip de...» dedi, «Rommel'in peşine takılaraktan...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen Zülfü Bey &nbsp;konuşmayı yörüngesine oturtmak için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Almanlar sağlıklarında Kahire'ye gidemezler ama...» dedi, «Böyle aya giderler işte, iyi bir patron bulurlarsa!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Laf karıştırdı, gerilerden biri:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Braun da Braun'mış haaa!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu iş yalnız bir Braun işi değil, tekniğin zaferi! Elektronik beyinler herşeyi kılı kırk yararak hesap ederken aya gitmek de iş mi yani! İnsan gözünü karartıp, uzay gemisine bir oturdu mu haydi Allah selâmet versin! Ver elini ay!.. Nasıl olsa istim geriden geliyor. Bir Huston uzay merkezi var ki, şoför Cemil yanlışlıkla atlasa gemiye, istediği yıldıza karga gibi indirirler.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ama Braun dedi ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne dedi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne kadar teknik ilerlerse ilerlesin, bu işler insansız yürümez dedi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğru! Senin elektronik beyin dediğin makineyi geliştiren, bu duruma getiren kim, insan değil mi? Doğru söylemiş Braun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi, Hurşit Bey, bu zaferi soyut insan kavramının içine bırakacaklardan değildi. Herşeyin gün ışığına, daha doğrusu ay ışığına çıkmasını</span> <span style="font-family: 'Times New Roman', serif; font-size: 10pt;">istiyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani...» dedi, «Zafer kimin, onu söyleyin siz! Almanlar'ın mı, Amerikalılar'ın mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Braun hangi millettense, zafer onun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Barlas yeterli bulmamıştı bu konuşmayı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yolcuların bilet parasını kim verdiyse!..» diye Nizami Yalçın'in lâfını ağzına tıkamak istedi, «Açık söyle kim kazandı zaferi! Ha, kim kazandı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kim mi kazandı... Demek zafer kazanılan bir şey, öyle mi? Para gibi, yani?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi, Tarım Müdürü, «Bilirsiniz Napolyon'un dediğini! Kim çok yatırırsa o kazanır savaşı da, zaferi de...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Genç ozan Yılmaz İzbilen, emeklilerin konuya el koymalarına kızmış olacaktı ki, bir yörünge ayarlaması yapmak için:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aydedenin sakalı, dünya çocuklarının eline geçti!» diye bir soyutlama yaptı. Bu başlangıç konuya girmek içindi sadece. Delikanlı lâfın yularını eline geçirdi mi, bırakmazdı bir daha. Nizami Yalçın radyonun düğmesini açtıkça açtı, böylece aydedenin sakalını kurtardı Yılmaz'ın elinden. Radyo Kartal'ın aydan ayrılmasının müjdesini veriyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sükunet üssünden kanatlanan Kartal...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anlamadım!» diye bağırdı Barlas, «Sükunetin nesinden?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üssünden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üssünden haaa! Vay anasını!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne var bunda şaşacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üsle sükunet nasıl yanyana gelir! Üssün olduğu yerde sükunet olur mu be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım orası bölge bölge. Sükunet bölgesi... Fırtınalar Bölgesi...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Keşke onlar Fırtınalar Bölgesine inmiş olsalardı da, sükunetin sakinliğini bozmasalardı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın biraz daha açtı radyoyu. Bu, tartışmaya bir son vermek içindi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aydan havalanan Kartal...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Üniversiteli Tuncer bağırdı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yalan!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yalanı be! Yani havalanmadı mı Kartal?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır havalanmadı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tüm inkarcı bunlar be! Tüm anarşist! Bozguncu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden inkarcı oluyormuşuz! Kartal nasıl havalanır! Hava mı var ki ayda!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Spikerin uzaylandı demesi gerekirdi!.. Kartal, havalandı değil! Kartal uzaylandı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haaa! . . Bak, bu doğru işte! . .»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğru tabiii! Çenesi düşük Aldrin'in havadan sudan konuşması da yalan, öyle mi?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Havanın, suyun bulunmadığı yerde, havadan sudan konuşulur mu hiç!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet, evet! Dereden tepeden konuştular diyecekti spiker!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu da yanlış! Tozdan, topraktan demesi daha doğru olurdu. Ayda tozdan, topraktan başka ne vardı ki!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Radyonun spikeri anlatıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir sandık taş... Bir sandık toprak... Bir şişe de güneş rüzgârı getiriyorlar beraberlerinde...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Davul tozu yok mu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Davul tozu yok ama, ay tozu var!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman, aman!.. İstemiyoruz, ay tozu getirmesinler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Zülfü Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İşte bu yüzden...» dedi, «Elektrik süpürgesiyle bir temiiiz süpürmüşler üstlerini başlarını... Kartaldan ana kabine geçerken...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek ay tozu getirmiyorlar, minare gölgesi getirseler bari!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne minaresi! Şeytan minarelerine bile rastlamamışlar ayda! Gölgesini nerden bulacaklar! Bunun yerine taze, serin serin, güneş rüzgârı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kış aylarında güneşini, yazın da rüzgârını kullanmamız için!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bunlar oradan getirdikleri... Ya bıraktıkları?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir zeytin dalı, bir de plaket!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Plaket mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üzeri yazılı bir çelik levha!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yazılmış üzerine?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Biz bütün insanlık adına, barış için geldik buraya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Savaş için geldik diyemezler ki!» dedi Barlas, «Bu adamlar, nerde bir tek insan görse onunla savaşmadan yapamazlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya savaşırlar, ya da dolarla satın almaya kalkarlar...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ayda savaşacak tek insan bulamadıkları içindir, barış için</span> <span style="font-family: 'Times New Roman', serif; font-size: 10pt;">gelişleri... Bununla birlikte ayda ne var ne yok daha belli değil! Hele getirilen topraklar bir incelensin... Mikrop mu var, bakteri mi, bir anlaşılsın... Bir de bakıyoruz ki aydan getirdikleri mikroplar biraz kendilerine geldikten sonra bize savaş açmışlar, almışlar dünyayı elimizden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek inanıyorsun, aya ayak bastıklarına, öyle mi Hocam?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İnanmayıp da ne yapacaksın, bizim Süleyman Bey resmen ilân etti ayak bastıklarını! O gece uykum kaçtı benim, bütün gece aya bakıp, lahavle çektim!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ben baktıkça, ay kızardı kızardı, ateş parçasına döndü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Üniversiteli Tuncer:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kızarmış değil, Hüdai Efendi,» dedi, «Kızmış olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden kızsın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ay ne bilsin gelenlerin barış için geldiklerini! Armistrong'un burası 'Sükunet Üssü!' dediğini de duyunca ateş kesilmiştir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır Tuncer'ciğim!» dedi Zülfü Bey, «Ay kızsa kızsa Armistrong'un ilk önce aya binerken sol ayağını basmasına kızmıştır, hem de besmele çekmeden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Spiker yeni haberler veriyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ana gemiye kenetlenen Kartal, yolcularını aktardıktan sonra boşluğa bırakılmıştır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Yalçın radyo başından:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geliyorlar!» diye bağırdı, «Safra ata ata geliyorlar! Yaşasın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atsınlar bakalım!» dedi Barlas, «Bir dahaki yolculukta attıkları bakın nasıl ayaklarına takılacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Trafik kazası dediğin böyle olur abi!» dedi, Şoför Cemil, «Hiç olmazsa, kedigözü yapıştırsalardı arkasına bu Kartal'ın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gittiler, geliyorlar, kazasız belâsız!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâfın yuları Şoför Cemil'e geçmişti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaza da olmaz, belâ da! Herifçioğlulları tam uykularını alıp direksiyon başına öyle geçiyorlar! Bizim gibi uykulu uykulu kullanmıyorlar arabalarını! Üç kişi içerde! Uykusu gelen çekiliyor geriye! Geçen gün bizim takayla Urfa'ya kadar gittim geldim. Gözlerimi kırpmadan! Aya gitmek iş mi be! Onlar kabadayıysa Urfa'ya gidip gelsinler bakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Peki seni bindirseler gider misin, bu ecel teknesine!» diye sordu Zülfü Bey.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden gitmeyecekmişim!» dedi, «Uyku dersen uyku! Kayıntı dersen, kayıntı! Üst baş da patrondan! Yol dersen ayna gibi! Ne geriden sollayan var, ne karşıdan toslayan! Bir de gidip geldikten sonra onbeş gün karantina! Gel keyfim, gel!»</span></p>

  <p style="margin-bottom: 0.0001pt;"></p>

  <h1 id="sigil_toc_id_18" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>SİNEKLERİN BASKINI</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl?» dedi, «Beğenmedin mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Beğendim beğenmesine!» dedi, «Beğendim ya, komünistlik neresinde bu filmin, baştan sonuna kadar gözümü dört açıp baktım da bir türlü bulup çıkaramadım.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutanı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anlayamazsın sen!» diye çıkıştı, «Bunu sen de anlarsan zaten komünistlik , komünistlik olmaktan çıkar. Ben Boğazlıyan'da Jandarma Komutanı iken orta mektepte bir Türkçe Hocası vardı. Hiç gözüm tutmazdı bu herifi. Tutmazdı ya, neden tutmazdı, neresini tutmazdı bunu bi türlü bulup çıkaramazdım. Size bi şey söyliyeyim mi? Benim gözüm bi adamı tutmadı mı, mutlaka gizli bir yerinde eki vardır. Hiç hayır gelmez ondan. En ummadığın yerde bir sakarlık çıkarır. Bu filmide de var bi sakarlık! Ama neresinde?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Maşallah Cevdet Bey!» dedi. «Hiç haber vermezsin, sinemaya gidersin de, gece mi gittin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gitmedim canım! Neden gidecekmişim. Yılanların Öcü... Gözüm tutmadı ki adını...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Adında meymenet yok bi kere. Yılan ne oluyormuş sanki. Olsa olsa kendileri...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İçimizdeki yılanlar... Öcü kimden alacaklar, gene bizden! Sansür heyetine beni alacaklardı ki, gösterecektim onlara!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gene görmeden yazardın raporu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden yazmıyayım.. Yakardım bu filimi, cayır cayır! Oynayanlara gelince...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman gelme Komutanım. Bir kaza çıkarırsın sonra!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oyuncularını ipe çekerdim sıradan. Asardım sinema kapılarına! Ha? Hurşit Bey'ciğim, haksız mıyım? Bize gelmez bu filimler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gelmez tabii...» dedi, «Bize var mı çiftetelli... Benim bir tanıdığım filimci var. Hâlâ bizim mahallede bakkal sanıyordum onu. Nasıl gidiyor, dedim işler...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Veresiyeleri tahsil edebiliyor musun? Ne veresiyesi Zülfü Bey, dedi, o işi bırakalı yıl oluyor. Hangi iştesin şimdi, dedim. Filimcilik yapıyormuş! Nasıl girdin bu işe diye sordum. Bir filimci arkadaşa beş bin lira kaptırdık dedi, tahsil için gide gele filimci olup çıktık işte...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Valla Beybaba!» dedi, «Ben baktım baktım da o dedikleri şeyden göremedim bu Yılanların Öcü'nde. Sıkı filim... Bir Irazca var ki muhtara bile sert yapıyor.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Avukat gibi karı. Köyün erkekleri tüm yılıyor ondan.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan emeklisi atıldı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hah!» dedi, «Tamam! Kendi ağzınla yakalandın işte. Bir kadın, köy yerinde, hem de cahil bir kadın, tutar da köyü idare eden bir otoriteye kafa tutarsa , bu komünistlik değil de ne? Komünistin boynuzu kulağa mı olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonra bir Kaymakam var?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl, Kaymakam sivil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet Beybaba, sivil... Ama ne Kaymakam! Geliyor köye... Daha köye girmeden bu Irazca Ana'nın dertlerini dinliyor yolda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaz böyle şey. Öyle Kaymakamlar yaramaz bize. Eee Muhtarın evine inmiyor mu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Suratına bile bakmıyor.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl olur? Kaymakam dediğin köye indi mi, doğru Muhtar'ın evine iner. Demek, filimde inmiyor ha! İşte burası da çarpık! Kaymakam dediğin, önce Muhtar'la temasa geçer. Ne var, ne yok, köylü hükümetten hoşnut mu, değil mi? Bir sızıntı var mı, yok mu, sormazsa, yani o filimde sordurulmazsa bir kurt yeniği var, demektir.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İngiliz'in biri, Arap sömürgelerinden birinde vazifeliymiş!» diye başladı, «Bir gün trene binip uzak bir yere gitmesi gerekiyormuş, İngiliz'in. İstasyona ininceye kadar tren, düdüğünü çekmiş, almış başını, düzülmüş yola. İlk istasyonda biraz fazla bekleyeceğini hesaplayan açıkgöz İngiliz, peşinden yetişmek için, bir eşek kiralamış hemen, düşmüş yola. Eşeğin sahibi de dili bir karış dışarda, koşarmış eşeğinin arkasından. Kan ter içinde kalan Arap, başlamış ne kadar küfür bilirse verip veriştirmeğe, ana avrat düz gidiyormuş. Tek kelime Arapça bilmeyen İngiliz, bu küfürleri eşeği gayrete getirmek için söylediğini sanıyor, üstelik de keyifleniyormuş sövdükçe... Karşıdan gelen bir dalkavuk durumu çakmış; Heeey, Mister, demiş İngilizce, bu adam boyuna kalaylıyor seni.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Boşvermiş Mister. Gayretli dalkavuk, bırakır mı peşini. Yedi ceddini dipten doruğa boyuyor, ana avrat düz gidiyor, senin kılın bile kıpırdamıyor diye morfinlermiş boyuna. İngiliz'in tepesi atmış. Eee demiş, ne yapalım sövüyorsa!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu küfürlerin istasyona yetişmeme bir zararı var mı? Seninki şaşkın şaşkın, ne zararı olsun, yok tabii... İngiliz, bırak demiş, sövebildiği kadar sövsün öyleyse!.. Yani Sayın Komutanım, demek istiyorum ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutanı bu üstü kapalı çıkışı, cevaplamak için bıraktığı hikâyeye sarıldı yeniden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim büyük oğlan ortaokuldaydı o yıllarda. Yani Boğazlıyan'da... Bir gün Türkçe öğretmenleri derste demiş ki... Defterlerinizin üstüne kâğıt geçireceksiniz... Hep bir örnek... Baştan başa kırmızı olsun defterleriniz. Anlıyorsunuz değil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee?» dedi, «Ne varmış bunda?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kırmızı kâğıt diyorum anlamıyor musun?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek bu kırmızı kâğıt suç ha?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Herkes için değil. Adamına göre... Bir rapor döşendim. Hemen merkezden bir Müfettiş geldi. Tahkikat... Tahkikat... Suç oldu. Sürdüler herifi palas pandıras Bingöl'e.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu, adam savunmasını yapmadı mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaptı, yapmaz olur mu. Herif kurnaz mı kurnaz. Ben, sınıfların defterleri birbirine karışmasın diye böyle söyledim, diyor. Bir sınıfın mavi olacakmış bir sınıfın kırmızı... Maviyi anladık ama kırmızı ne oluyor! Yutar mı Müfettiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi gazeteden başını kaldırmadan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Temizlik işleri çöpçülük için bir imtihan açmış. Tam iki yüz kişi baş vurmuş. Bu iki yüz kişiden kazana kazana beş kişi kazanmış imtihanı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yüz doksan beşi ne olmuş?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ha? Yüz doksan beşi mi... Ne olacak atmışlar çöp tenekesine.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Lise mezunları iş bulamazken tutup da iki yüz baldırı çıplağı mı düşüneceğiz.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nerden geldilerse oraya gitsinler.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi cevabı tıkadı ağzına:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani Almanya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey az önce konan kahveden ilk yudumu çeker çekmez öfkesiyle bıraktı fincanı. Ok gibi fırladı ayağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyaziii!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi öbür köşeden şöyle bir başını çevirdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyaziii!.. Gel buraya! Nedir bu kepazelik!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyur Hurşit Bey Abi!»</span></p>

  <p style="margin-bottom: 0.0001pt;"><span style="font-family: 'Times New Roman', serif; font-size: 10pt;">Uydurma bir telaşla koştu geldi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nedir bunun içindeki?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neyin içindeki?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kahvenin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kömürdür, Hurşit Bey Abi! Başka ne olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey, eğilmiş, mikroskop altında basil araştırır gibi inceliyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne kömürü be. Sinek! Hem de arı kadar bir karasinek!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma komutanı ifrit olmuştu. Az önce bir kahve de o içmişti. Altüst olmuştu midesi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yemin edeceğim de...» diye sertleşti, «Şu Kıraathane'ye bir daha ayak basmayacağım. Midemizi bastırmasın diye kahve içiyoruz, barsaklarımız ayağa kalkıyor! Kepazelik dediğin bu kadar olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Al götür şunu!» dedi, «Ne bakıyorsun yüzüme!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Florida taraflarında birada varmış...» diye başladı, «Bu adada bir deneme yapmışlar Amerikalılar...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nükleer denemeleri mi... Hem Cenevre'de denemeleri durduralım diye görüşmeler, anlaşmalar yaparlar, hem atmosferde denemelere hız verirler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» dedi Malmüdürü, «Nükleer denemeleri değil. Karasineklerin köklerini kurutma denemeleri... Öyle bir ilâç bulmuşlar ki karasinekleri hadım edip zürriyet yetiştirmelerini önlüyorlarmış!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonra?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Adada tek bir karasinek kalmamış şimdi.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim İstanbul Belediyesi karasinekler için seferberlik ilân etti geçen gün.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Her yıl açar bu savaşı... Bütün yaz bu savaş sürüp gider... Kış gelir, soğuktan sineklerin kökleri kurur. Savaş da böylece Belediye'nin zaferiyle sona erer!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaz geldi mi rahatlık yok bize. Karabulut gibi bastırıyor&nbsp;</span><span style="font-family: 'Times New Roman', serif; font-size: 10pt;">karasinekler, lokantalar karasinek... Kahveler karasinek, meyhaneler karasinek... Bu yıl karasinekler Adana'da görüldüler ilk önce, karabulut gibi...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir de baktık Ankara sinemalarında. Bir yerli filmimizin üstüne üşüşüp yestehlediler. Havalar böyle giderse memleket bir baştan bir başa karasinek olup çıkacak! Karasinekler, şimdi de televizyonda, radyoda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şoför Cemil:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bütün karasineklerin dünyanın her yerinde bir mevsimlik ömürleri var... Üzme tatlı canını! Ne demişti Mister, ha, ne demişti?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arap istediği kadar küfür savursun. İstasyona yetişmeme hiçbir zararı olmaz. Biz eşeği sürmeğe bakalım!»</span></p>

  <p style="margin-bottom: 0.0001pt;"></p>

  <h1 id="sigil_toc_id_19" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>DEDİKODU DÜZENİ</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan, verip veriştiriyordu plajlar için. Büyük gelini Sevil kocasıyla Florya'ya gitmiş... Soyunup denize girmişlerdi. Ama gelin nasıl girdiyse öyle kalmış denizde, bir daha çıkmamıştı karaya.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaz efendim böyle şey!» diyordu, Komutan, «Nasıl olur, işittiğimize göre Avrupasında olsun, Amerikasında olsun, her plajın kurtarma örgütü, kurtarma ekipleri varmış. Göz göre göre insan boğuluyor bizim plajlarda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi Hurşit Bey, nargilesinin marpucuyla üç günlük sakalını kaşırken:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İyi ama Cevdet Bey'ciğim!» dedi, «Senin gelin göz göre göre boğulmamış ki...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gazetelerin yazdığına göre, kocası kumların üstünde yatarken girmiş denize, biraz açılmış... Bir daha da dönmemiş. Sevim Hanım yüzme bilir miydi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim oğlan, bilirdi, hem de iyi bilirdi, diyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilirdi de nasıl boğuldu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kadın bu!.. Gücünden kuvvetinden ne olacak. Birden kesilip kalıvermiştir.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet kadın bu... Hiç belli olmaz. Ayağı tutulur, debelenemez. Kolu tutulur, kulaç atamaz. Dili tutulur, boğuluyorum diye bağıramaz! Hiç güven olmaz kadına, Fikret demiş galiba... Şair Tevfik Fikret... Kadın, deniz gibidir, hiç inanmak olmaz haaa!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır Hurşit Bey'ciğim!» dedi, «Fikret öyle dememiş. Deniz kadın gibidir!» demiş.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aynı kapıya çıkmaz mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çıkmaz Hurşit Bey'ciğim, çıkmaz! Kadının denize benzemesi, kadını biraz kurtarır! O zaman Sevil Hanım'ı denizin boğduğuna inanabilirdik... Eğer kadın, deniz gibidir demiş olsaydı, Sevil Hanım, denizden üstün olur, o, denizi boğmuş olurdu. Bilmem anlatabiliyor muyum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anladım Zülfü'cüğüm, anladım. Kadın deniz gibidir dediğine göre şair...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Deniz, ancak kadına benzeyebilen ikinci derecede bir varlıktır... Şu halde...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet şu halde?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sevil Hanım, denizi atlatmış olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani, siz boğulmamıştır demeye getiriyorsunuz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan sesini yükselterek sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani...» dedi, «Bizim Sevil boğulmadı, öyle mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zannetmem ki boğulmuş olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl olur? Oğlum Sutiyenine kadar getirdi eve. Çekip gitsin diyelim... Çırıl çıplak mı gidecek!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas, gelinin böyle kaçıp gitmektense, boğulup ölmesine çoktan razıydı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Namus meselesiydi bu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kız mı yoktu İstanbul'da. Bir gelin boğulduysa, yerine bir gelin daha gelirdi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hocanın, gitti Gülsüm, geldi Gülsüm, dediği gibi...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ama ya Zülfi Bey'in aklına gelenler doğru çıkarsa... Laf olsun diye sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani...» dedi, «Sen boğulmadı da numara yaptı, demek istiyordun ha?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir ihtimal!.. Meselâ bir sevgilisi olamaz mı? Paralı bir âşık! Kızı, boğuldu dümeniyle kaçıramaz mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım nasıl kaçırır çırılçıplak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden çırılçıplak kaçırsın Cevdet'ciğim! Herif zengin olduğuna göre...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sutiyeninden robuna, ayakkabısına kadar getirmiş, kendi kabinesinde giydirmiştir. Teker çıkmışlardır dışarı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaz böyle şey!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden olmasın Cavit Bey' ciğim. Kız boğuldu da cesedi ortaya mı çıktı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı Rıza kapıda dikiliyor, içerdekilere salak salak bakıyordu. İlk gören öğretmen emeklisi oldu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gel bakalım Rıza'cığım, hoş geldin. Amma da kararmışsın ha! Nasıl geçti yolculuk bakalım! Hastan nasıl?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Rıza, Malatya'dan mı, Elâzığ'dan mı, kayınpederinden bir telgraf almış on beş gün önce atlayıp bir uçağa gitmişti. Ağır hasta olduğu yazılıydı telgrafta.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hastam mı?» dedi. «Sizlere ömür! Zaten biliyordum öldüğünü. Bile bile çıktım yola! Hiç olmazsa cenazesinde bulundum ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Başın sağ olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sıradan baş sağlığı dilediler. Cevdet Barlas bile kalktı lastik simitinden.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee...» dedi, «Anlat bakalım... Ne var ne yok oralarda... Gazetelere bakarsan, Doğu'yu eşkiyalar sardı. Dağa çıkan çıkana... Bu gazeteciler de pireyi deve yapıyor zaten!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vallaa, biraz da haksız değiller hani!.. Sefalet diz boyu... Doktorsuzluk...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İlaçsızlık, ilgisizlik... Bilgisizlik... İşsizlik, yolsuzluk, yobazlık, gerilik... Sonra bol bol da dedikodu. Bir yanda memurlar... Bir yanda halk...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas simitinin üstünde bir yandan öbür yana dönerken sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Asayiş nasıl, asayiş, sen ondan haber ver!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım, Cevdet Aaabicim, bütün bunların harman olduğu yerde asayiş mi kalır, disiplin mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Keyifli keyifli güldü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi Barlas, «Haklısın! Asayiş dediğin öksürüğün peşini kesmemek demektir. Sen öhhöyü kestin mi ne varsa çıkar ortaya... İti uğursuzu... Ben oralardayken...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hani bir şiir vardı ya... Kimi kanunla alır, kimi kanunsuz alır... Doğru!..</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Halk avunmayı dedikoduda bulmuş. Canlarını en çok yakan İcra Memuru mu? Almışlar İcra Memuru'nu tefe... Ben de gördüm bu adamı elinde zincir, dudağında ıslık dolaşıp duruyor. Tımarhaneden yeni çıkmış bir Ağazade geçmiş karşısına bir gün.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Anamız var, bacımız var demiş, ne ıslık çalıp duruyorsun? Soytarı mısın, İcra Memuru musun? Düşünün bir kere... İcracı oranın Allahı. Yani şairin dediği gibi, Kanunla alanı, yutar mı bu deli herzesini. Savcı zaten kadeh arkadaşı, Ağazadeye iki jandarmayı kattıkları gibi bindirmişler trene. Ver elini tımarhane!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Deli gitmiş, İcracı da kurtulmuş ama, babası bunu yutar mı. . . Muhsin Ağa yanına kor mu İcracı'nın! Bir dalaşmadır başlamış. İcracı zincir sallayıp istasyon caddesinde volta vuruyorsa, boşuna mı vuruyor. İstasyon Müdürü'nün İstanbul'lu karısı için tabiî... İcracı bekâr adam. Üstelik yakışıklı da... Bir başı değil mi, aldığını üstüne başına, rakıya konyağa veriyor. İstasyon Müdürü'nün karısıda ona tutkun. Trenler rötar yapıp da kocası telgraf başına geçti mi, karı açıyor pencereyi yarı beline kadar sarkıyor. Göğüs bağır açık... Halk yutar mı bunu?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İstasyon Müdürü'nün karısı da hazâ karı... Muhsin Ağanın bile gözü var diyorlar bu karıda.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gene trenin rötarlı bir gecesinde güya İcracıyı istasyon binasından çıkarken görmüşler. Dedikodu kulakları teker teker dolaştıktan sonra Muhsin Ağanın adamları tarafından İstasyon Müdürüne de duyurulmuş. Müdür karısından emin olmasına emin ama, ne yapsın! Bir yandan Ağa zorlar, bir yandan halk... Tam bir düzüne de tanık... Kimisi evden çıkarken görmüş, kimisi göya İcracının kendi ağzından dinlemiş hikâyeyi...İcracı sözde lokantada, ben İstasyon Müdürü'nün karısıyla ohooo demiş, mercimeği çoktan verdim fırına! Kocasına baskı öylesine artmış ki ister istemez vermiş mahkemeye İcracıyı. Hâkim, sormuş tanıklardan birine. Evden çıkarken gördün mü, demiş.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gördüm efendim! Ne vardı üzerinde, yâni ne giymişti? Ne mi giymişti. Koyu renk bir elbise... İkinci tanığa sormuş. Verdiği cevap şu: Koyu renk bir elbise...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Üçüncü tanığa sormuş. Verdiği cevap şu: Koyu renk bir palto! Öbürüne sormuş, ne vardı üzerinde? Cevap, pardesü!.. Ne giymişti? Açık renk bir elbise... Öbürü demiş, pijama! Sıra gelmiş lokantadaki tanıklara... Hâkim ne duydun diye sormuş!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Efendim demiş tanık, İcra memuru dedi ki, ben İstasyon Müdürü'nün karısıyla yatıp kalkıyorum. Güzeeel, demiş hâkim. İcracı bunu söylerken kadeh elinde miydi, masanın üzerinde mi? Elindeydi demiş, tanık. İcra memuru, yatıp kalkıyorum derken, radyo çalıyor muydu? Radyo mu efendim, demiş, çalmıyordu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öbürüne sormuş, kadeh nerdeydi, diye. Masanın üstünde diye cevap vermiş. Radyo?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Radyo mu, çalıyordu efendim, demiş. Pekiii diye sormuş, çalıyordu da nasıl duydun icracının dediklerini. Az açmışlardı, demiş, öbür tanığa sormuş. Kadeh nerdeydi? Kadeh mi efendim, diye başlamış, düşünmeye... Kadeh yoktu, rakı da içmiyordu demiş, çıkmış işin içinden! Yâni sizin anlıyacağınız çuvallatmış tanıkları. Kurt kurdu ısırır mı? Tabii beraat!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaymakamlar memleketin hemen her yerinde ağaların dostudur. Bu işin böyle kapanıp gitmesine gönlü razı olmamış Kaymakam'ın. Bir tanık takımı da Kaymakam kurmuş. Körüklemiş yeniden dâvayı... Ayrıca idarî tahkikat da açtırmış.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kaymakam'ın arkasında Vali! Vali'nin arkasında Ankara. Hani İcracıyı kolundan tutup atsalar iş bitecek! Atamazlar bir türlü.... Halkı oyalamak lâzım. İstasyon Müdürü'nü verseler bir yere daha, iyi, atlaya atlaya gidecek ama, neden versinler. Dedikodunun kökü kurudu mu halk açlığının farkına varacak!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Değirmenci, değirmenin gürültüsünü, ancak çarklar zınk diye durunca farkedermiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi elindeki gazeteye parmağını dayamıştı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak, bak Cevdet'çiğim!» diye seslendi; «Kumkapı açıklarında çıplak bir kadın cesedi bulunmuş... Mayolu... Morga kaldırmışlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Barlas rahat bir soluk aldı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demedim mi ben size!» dedi, «Boğulmuştur diye!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman Cevdet'çiğim, nerden çıkarıyorsun senin gelin olduğunu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mayolu dedin ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Mayolu ama... Düşün bir kere, bu aylarda her gün iki üç kadın boğuluyor! Hem bu ceset Kumkapı açıklarında bulunmuş, Florya'da değil.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Odur, bizim gelindir o! Lodos sürüklemiş olacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl olur, bir haftadır poyraz esiyor! Canım Cevdet'ciğim neden kötüye yoruyorsun böyle. O değildir inşallah, üzülme hiç!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Odur, o!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kıraathanenin önünde Akşam Gazetesi satan bir çocuk bağırıyordu durmadan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yazıyor bugün! Âşığınlan plajdan kaçan kadını yazıyooo!.. Ankara'da otobüse binerken yakalandığını yazıyoooo! Okumalı bugün baylar! Kocasını plajda uyutup da kaçan kadını yazıyooo!»</span></p>

  <p style="margin-bottom: 0.0001pt;"></p>

  <h1 id="sigil_toc_id_20" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>AYŞE HIZLI</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kabzımal oldukları her hallerinden belli iki müşteri, pencerenin önündeki iki masada karşılıklı nargile içiyorlardı. Masanın üstünde defterler, kâğıtlar, kalemler... Biri hesaptan başını kaldırdı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl?» dedi, «Toptanlar geldi mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öbürü ağzından marpuçu çıkardı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tel çektim!» dedi, «Gelecek! Dursun Efendi'ye güvenilir. Tekirdağ nasıl gidiyor?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Piyasa hızlı! Tekirdağ dedin de aklıma geldi. Dün ismi lâzım değil, bir gazinoya gittik. Bir hesap... Üç yüz yirmi beş lira... Hesaba yüzümü kızartıp bir bakayım dedim. Ne göreyim, bizim otuzbeş kuruşluk karpuz kaç lira olsa beğenirsin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kaç lira?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tam elli lira! Hem de porsiyonu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Verdin mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Göz göre göre nasıl verirsin. Şef garsonu çağırdım. Arkadaş, dedim, rakıya yirmi mi yazıyorsun, yaz! Şiş kebabı on iki buçuk mu, sen yaz yirmi beş! Ağzımı açıp lâf edersem yüzüme tükürl Ama karpuza taş çatlasa elli lira veremem. Kabzımalım ben! Yarın gel Hâl'deki yazıhaneme, beğendiğini seç seç al! Metelik alırsam, nah şu ekmek çarpsın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sözde adı Belediye gazinosu! Belediye otobüsü bir arabaya bindirir. Suç önüne çıkan arabada... Belediye gazinosunda adam kazıklanır, suç kazıklayanda değil, kazıktan kaçıp kurtulmak isteyen vatandaşta. Vur aşağı, tut yukarı bir pazarlık.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Karpuzu otuz kâğıda indirdik!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eğlenebildiniz mi bari? Var mı, hani o sahnede çırılçıplak soyunan karılar?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yok o eski soyunanlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Demek şimdi seyircileri soyuyorlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eh! Aşağı yukarı! Taaa kapıdan girerken garsonlar yürüyor müşterinin üstüne.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Mahmutpaşa hesabı! Müşteriyi kapıdan kapışana! Her garsonun kapıda bir simsarı var! Bak Ahmet, diye sesleniyor, beyleri al ön masaya! Neşeli bir masa olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İyi parçalar var mıydı bari?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Var sarı boyalı bir şey! Kalantor müşterilere açıktan açığa lâf atıyor, şarkıyı bırakıp! Bir de adı, geceleri taaa Kızkulesi'nden okunan bir Paksoy var.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şamram'ın okuduğu kantoları ısıtıp ısıtıp bayat pilâv gibi önümüze süren bir şarkıcı! Baştan aşağı cilve! Yanımızdaki masaya karı-koca, orta halli bir çift geldi oturdu... Bira, der demez, dönüp gitti garson, bir daha da kolay kolay görünmedi. İki şişe bira istediler. Bir dilim peynir, domates, hıyar... Bir hesap, üç yüz doksan dokuz lira. Biralar, ellişer liradan! Adamın hesabı görünce gözleri faltaşı gibi açılıverdi.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi bu konuşmalara kulak misafirliği ettiği için, dayanamadı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hurşit Bey'ciğim!» dedi, «Bizim gibi emeklilerden biri, bir gazinonun önünden geçiyormuş. Çengi, cümbüş, kıyamet kopuyormuş içerde. Yanaşmış, kapıdaki adama sormuş, ne oluyor böyle içerde; diye. Nedir bu gürültü? Ne olacak, demiş; içerde adam kazıklıyorlar da... Sesi, sadası duyulmasın diye veriyorlar cayırtıyı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kabzımallardan biri, kâğıda kaleme sarıldı. Sürdü arkadaşının önüne:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen yaz!» dedi, «Senin yazın daha okunaklı! Adana, Naim Yeşilyaprak... Bilirsin adresini! Yaz! Yüz aldım, kırk beşini yüz elliden; elli beşini yüz yirmiden sattım, piyasa hızlı, kemer iyi, sultanî ağır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Zülfü Bey birden yerinden fırladı. Kapıya doğru koşuyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Komşu! Komşu! Hadi Bey! Biraz oturmaz mısın! Nedir telâşın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Duyurmuştu sesini:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gel yahu!» dedi; «Bir kahvemi iç! Ne zamandır görüşemedik. Nasıl gidiyor işler?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gazete nasıl? Siz de başladınız piyangoya ha?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hadi Bey, önce durakladı, sonra yavaş yavaş Kıraathane'ye doğru yürüdü. Kapıda bir süre dikildikten sonra, daldı içeriye... Öğretmen emeklisi, elinden yapışmış, kendi masasına doğru çekiyordu. Hadi Bey, bir süre de masanın başında dikildikten sonra dayanamadı, oturdu. Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bak, Niyazi, evlâdım!» diye ocağa doğru seslendi. Sonra konuğuna döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne içersin?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir kahve! Şekeri az! Bu gece gözüme bir damla uyku girmedi. Sabahladım gazetede!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gene savcılık mı bastırıyor? Yoksa kalıp mı değiştiriyorsunuz, Anadolu için!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yok Zülfü Bey' ciğim! Bu işçi sigortaları yok mu? Kalıbı onun yüzünden değiştireceğiz nerdeyse! Telefonda çalışan bir kız var bizde. Meral! Evinden bir telefon... Meral ağır hasta diye. Biliyorduk, ciğerlerinden hasta olduğunu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kanaması var, acele doktor, dediler. Açtım Samatya İşçi Sigortası Hastanesini.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gazetede çalışan sigortalı bir bayanın kanaması var, acele doktor gönderin, dedim. Biz karışmayız, siz Sultanahmet'ten isteyin dediler. Açtım Sultanahmet Hastanesini, hastanın nerde oturduğunu sordular. Bostancı'da dedim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Karşı tarafa biz karışmayız, diye kapattılar telefonu. Karşı tarafı açmak istedim. Baktım telefon rehberine. Karşı tarafta sigorta hastanesi yok, dispanserler var. Kadıköy dispanserini çevirdim, adam yok! Erenköy dispanserini çevirdim, ses yok. Paşabahçe dispanserini çevirdim, bir sanrtal çıktı, bekleyin verelim dediler. Bekledim, bekledim, biri çıktı, tam yarım saat sonra! Anlattım durumu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Biz karışmayız dedi, hem karışsak bile gönderecek doktorumuz yok! Peki dedim; kime başvuralım? Bilmiyoruz dedi, Nişantaşı sigorta hastanesine sorun! Sorduk, biz de bilmiyoruz diye cevap verdiler. Açtım yeniden Samatya hastanesini. Bu sefer başhekim çıktı. Beyefendi, dedim, anladık doktor gönderemeyeceğinizi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hastamız boyuna kan kaybediyor, ne yapalım? Sigortalı hastaya doktor göndermenin kolay yolu yok mu? Başhekim, düşündü taşındı, valla dedi, bu formaliteyi iyi bilmiyorum. Ne söylesem yalan! Açtım yeniden Sultanahmet'i. Ne yapalım, dedim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir kolayı yok mu bunun? Nöbetçi doktor, düşündü düşündü; yok deyip çıktı işin içinden! Bu sefer ben düşünmeye başladım. Her aylığından cayır cayır sigorta parası kestiğim bu arkadaşa hiç mi bu müesseseden bir fayda sağlıyamayacaktım.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sigortaların Tepebaşı'nda bir merkezleri olduğunu işitmiştim. Aradım telefon numarasını rehberden. Çevirdim alo dedim, neresi orası? Bozuk bir kapıcı sesi!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ben İrbaham. Müdür Bey yok mu, dedim. Yuh begim, diye cevap verdi. Yahu, İbrahim Efendi, dedim; sen bilirsin! Bir hastamız var, kanamalı! Bir sigorta doktorunun gönderilmesini istiyoruz evine. Ne yapalım! Begim dedi, sigurta tohturu gönderemezsin. Velakin başka tohtur gönderebilirsin. Bu tohtura, her gaç guruş ise verür, ireçeteye aldığı pereyi yozdurirsen! Coyur coyur alursen ertesi gün sigurtadan! Hay Allah senden razı olsun İbrahim Efendi; dedim. Sigortanın başında senin gibi aklı başında bir adam olsa da, bu işler biraz yoluna girse...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee?» dedi, «Ne oldu senin hasta?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Açtım Bostancı karakolunu. Falan numarada oturan kanamalı bir hasta var, acele bir doktor gönderin. Doktor, gazetemiz veznesinden yarın gelsin de alsın ücretini!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kabzımallardan birinin nargilesi sönmüştü. Verip veriştiriyordu Niyazi'ye:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne biçim kahve bu be! Yedi buçuk lira haftalıkla bir çocuk tutun da, hiç olmazsa nargilelerin ateşine göz kulak olsun! Kafayı mı deleceksin, ocaktan ateşmi getirceksin? Ne yapacaksan yap da keyfimin içine tükürme!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sonra arkadaşına döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya!.. İşte böyle Haşim'ciğim!» dedi, «Her gün iki kamyon karpuz geçsin elimizden, git, Belediyenin bilmem ne gazinosunda, karpuzun dilimini elli kâğıttan ye! Sen milleti kazıkla. Belediye de tutsun seni kazıklasın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu da mı tasa be! Sen elli lirayı elli karpuzdan çıkarırsın. Kazığı atan Belediye gazinosu değil mi? Zekâtın olsun!.. Bir de hani o günleri düşün!..</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hâl'den tası tarağı topladığımız o hızlı günleri... Bir ye de, bin şükret! Yaz bir telgraf da bizim İlyas Ağa'ya! Al şu kâğıdı kalemi eline! Hele yaz bakalım!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kırmızı kalkıyor, yeşil gönder! Çalı ağır, Ayşe hızlı!»</span></p>

  <p style="margin-bottom: 0.0001pt;"></p>

  <h1 id="sigil_toc_id_21" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>YORGUN GECECİLER</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocakçı Acem Hüseyin sabahın beşine doğru Kıraathaneyi açmış, ocağı yakıyordu ki kapıda üç beş kişi belirdi. Bunlar son koalisyon dalgaları yüzünden makineye geç verilmiş bir gazetenin gece kadrosuydu. Sekreter yardımcısı Yılmaz:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heey!» diye seslendi içeriye, «Çay var mı? Çay!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Daha afyonu patlamayan Acem Hüseyin:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kim bu; ham ahlat herif?» gibilerden kapıya ters ters baktı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne çayı sabah sabah...» dedi; «Hele dur; bi ocağı yakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dönüp sabahçı kahvelerinden birine gideceklerdi ki geriden yetişen musahhih Hüsamettin Düzeltmen:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Açmış mı bizim Hüseyin?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Açmış ama...» dediler, «Hayır yok daha!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Daldı içeri yaşlı Musahhih:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Merhaba Hüseyin!» dedi, «Nasılsın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Başını bu yeni gelene uzatan Acem Hüseyin'in birden kenefliği dağılıvermişti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Oooo.» dedi, «Sen misin Hüsamettin Efendi gardaşım. Şu dinine yandığımın ocağı, benim romatizmalarımdan da pireli. Marmarada daha lodos patlamadan yıknefesler gibi tıkanıp kalıyor!»</span></p>

  <p style="margin-bottom: 0.0001pt;"><span style="font-family: 'Times New Roman', serif; font-size: 10pt;">«Yani romatizmaların gene eskisi gibi ha!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eskisinden daha berbat! İhtiyarlık da bindi üzerine!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hep aynı dert! Ben bu saatlere kadar çalışacak adam mıyım. Ne yapacaksın!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Koalisyon... İşte sabahladık gene!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ocak çıtır çıtır almıştı fitili:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gelin çocuklar!» diye seslendi. «Eh! Beş on dakka beklersek çay hazırdır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acem Hüseyin; içeriye hurya eden genç gazetecilere; burun kıvırarak uzun uzun baktıktan sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nerde Yesari Beyler...» dedi; «Osman Cemaller. Ben Ahmet Rasim Bey'i bile tanırım, daha çıraktım o zamanlar... Ne efendi adamlardı onlar. Bu Meşrutiyet Kıraathanesi neler gördü! Bir gün Yesari Bey...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yılmaz kesti sözünü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şu şarkıcı Yesari Bey mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acem Hüseyin'de şafak atmıştı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne şarkıcısı be!» diye çattı kaşlarını. «Romancı Yesari Bey... Muharrir ama, hazâ muharrir! Nah şu masaya bir çöktü mü; romanını yarılamadan kalkmazdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çayını elimle götürüp verirdim. Nerde şimdikiler! Nerde Yesari Bey! Nur içinde yatsın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet!» dedi; Hüsamettin Düzeltmen; «O nur içinde yatsın... Babıâli'nin kitapçıları; gazete patronları da kuştüyü yataklarda... Son romanını seksen liraya yazdığı söylenir; onu da olduğu gibi ilâca yatırmış zavallı. Zaten ilâç parası için atmış imzayı kontratın altına! Geçimi için o kadar çok yazı yazmak zorundaydı ki... Gazetelerdeki tefrikalarını anca günü gününe yazabilirdi. Halil Lütfü; gazetesi için uzun bir tefrika istemiş, kuzum Yesari demiş, yaz bitir de, öyle al parasını. İyi ama, romanı bitirene kadar ne yesin, ne içsin Yesari!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Mahmut Yesari'nin yemesi değil de içmesi daha önemli! Hiç olmazsa biraz avans ver de başlıyalım diyecek olmuş... Ne avansı! Halil Lütfi adama ortada fol yok, yumurta yokken para mı verir! Hele sen bitir romanı da kolay diye tıkamış lâfı ağzına. Ne yapsın Yesari... Rahmetli sarı defterlere yazardı. Bir defter almış, oturmuş Meşrutiyet Kıraathanesi'ne. Bütün gün yazmış... Doldurmuş sarı defteri... Birkaç gün uğramamış Halil Lütfi'ye. Tam gideceği gün, ne kadar eski romanlardan kalma sarı defter varsa toplamış, üst üste koymuş. En üste de başladığı yeni defteri.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tutmuş göstermiş Halil Lütfi'ye... Patron evirmiş çevirmiş. En üstten üç beş sayfa okumuş. Bakmış ki tefrika mükemmel! Sıra gelmiş bu sefer paraya.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yesari'çiğim demiş, bir miktar avans vereyim de... Tefrika başladığında bir miktar daha... Malûm ya... Romanın reklâmı var, ilânı var!.. Ya çıkıncaya kadar gazete kapatılırsa... Ben öyle şey bilmem demiş, Yesari Bey, sen yaz getir, para peşin, dedin, ben de bir haftadır gece gündüz oturdum yazdım. Almazsan gider Hakkı Tarık'a veririm. Sanki Tarık Bey cimrilikte öbüründen aşağı kalırmış gibi... Ne yapsın Halil Lütfi, eli titreye titreye ödemiş bütün romanın parasını... Üç beş gün sonra bütün defter küt diye bitmiş... İkinciye başlayacaklar... Ne isimler tutar birbirini, ne olaylar. Belki defterlerin sırası karışmıştır diye öbür defterlere bakarlar... Onlardaki isimler, olaylar daha başka! Bir haber uçururlar Yesari'ye. Kulağı kirişte olduğu için çakar dalgayı. Oturur o günün tefrikasını yazar. Dedim ya, hayatı ona göre ayarlanmış!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Halil Lütfi köpüre dursun, girer odasına, yeni yazdıklarını çıkarır, masanın üstüne bırakır. Üstat der, hiç telâşlanma! Ben tefrikanın parasını, yazdıkça almak isterim, sen peşin verdin. Tefrika dediğin günü birliğe yazılır. Benim alışkanlığımı bozamazsın sen. Her gün mürettip çırağını başımda dikilirken göremezsem, yazamam. Gönder Kıraatheneye çırağı, aldır tefrikanı bundan sonra.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tamam mı çaylar Hüseyin'ciğim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geliyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir ara gözleri yoldan geçenlere kaydı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu çocuklar!» dedi, «Şu kös kös giden bizim Selâmi değil mi? Musahhih Selâmi... O!.. Çağırın şunu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nihat fırladı yerinden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hey, Selâmi Abi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Geldi, önce Kıraathanenin kapısında dikildi. Tanımıştı içerdekileri:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sizi de mi yatırdı bu koalisyon!» dedi, «Bu gece yattık kalktık hep koalisyon!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gel, birer çay içelim!» dedi Hüsamettin Düzeltmen.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hani fena olmaz! Eee... Nasılsın bakalım, Çaycılar Şahı Acem Hüseyin! Osmanlı nasıl?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Romatizmadan baş kaldıran kim! Kırılıyor gene kemiklerim! Sen nasılsın bakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yirmi beş gündür koalisyonu kurup dağıtıyoruz, nasıl olalım. Hal mi kaldı bizde!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sonra gazetecilere döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çocuklar!» dedi, «Haberiniz var mı, ben bir aydır fıkra yazıyorum. Hem de imzalı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sekreter yardımcısı Yılmaz:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kim okur kim dinler! Kim söylemişse söylemiş, duyulmasını istemediğin bir sırrın varsa bilmem ne gazetesine yaz, diye...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">O hesap senin ki Baba!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yazık!» dedi, «Kayıplarınız büyük. Demek benim fıkraları okumuyorsunuz ha! Valla Acem kılıcı gibi kalemim... İki yüzü de birden kesiyor. Biz iki satır çırpıştırıp da bir imza oturttuk mu, herkes, yâni otuz milyon vatandaş, bu yazıları satırı satırına okuyup ezberliyor sanırız. Geçen gün, ikili koalisyon neden tutmaz, diye bir yazı döşendim, valla ben bile beğendim. Verdim veriştirdim partizanlara. Ne Paşası kaldı, ne Ağası... Gençliğimde Çukur Bostan’da tanıdığım eski solaçık Necdet'e rastladım tam gazeteye girerken. Elimi sallaya sallaya sıktıktan sonra tebrik ederim, dedi... Tamam, dedim içimden; bizim ikili koalisyonu okudu. Sağ 01 dedim, göğsümü gere gere. Biraz da kıskançlıkla. Hadi dedi, tehlikeyi atlattınız! Ne tehlikesi dedim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Basın Kanunu mu! Hâlâ başımızda... Hele faşist İtalya'dan alınmış bir Ceza Kanunu var ki sorma! Anayasa sınıf esası üzerine parti kurmayı kabul eder.</span></p>

  <p style="margin-bottom: 0.0001pt;"><span style="font-family: 'Times New Roman', serif; font-size: 10pt;">Ceza Kanunu'nun 142'nci maddesi lâfını ettin mi tükürür çarkına... Ya dostum, böyle işte, zor iş... Bizimki cambazlık âdeta... Hem ipin üstünde terazisiz dolaşacaksın, hem de sırtüstü gitmeyeceksin! İp alçak oldu mu kimse başını çevirip bakmaz. Hünerini ne kadar yüksekte gösterirsen o kadar hoşlarına gider... Tepe taklak bir gittin mi... Necdet, aman, Tanrı korusun, dedi. Sen neler söylüyorsun! Ben sana tehlikeyi atlattınız diyorum. Baraj tehlikesini...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Karagümrük, şimdilik paçayı kurtardı yâni... Biz Vefalılar... Ha dedim. Şu mesele... Ben de sandım ki... Neyse dostum. İyisin ya! Ne top oynardık değil mi Çukurbostan'da... Gençliğimizde. Ben de sandım ki gazetedeki yazıyı... Ne yazısı yahu dedi... Benim yazı falan okuyacak halim mi var... Bizim kız gazetedeki kuponları toplamış, otomobil çıkar diye... Bir kitap mı vereceklermiş, uğra da alıver, dediydi bana... Sen gazete okuyacak zaman bulabiliyorsun demek... Ben mi dedim eh, ara sıra... Bir okuduk mu da dipten doruğa, başmakalesinden ilânlara kadar okuruz... Demek sen de kitap almaya geldin ha? Ekşi ekşi baktım yüzüne.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hayır dedim ilân vermeye geldim gazeteye. Tepem atmıştı artık, arkama bakmadan yürüdüm gittim. Biz böyleyiz çocuklar... İki satırımız çıktı mı gazetede...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir de altına imza...» diye tamamladı Yılmaz.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet o imza yok mu... Bizi sarhoş eden, hep bu imza işte! Matbaa mürekkebi eroin gibidir, bir kokladın mı tamam tiryakisi oldun, gitti. Artık teneşir temizler seni! Bizim bu saatlere kadar buralarda ne işimiz var? Makinenin dönmesini beklediniz hepiniz değilmi? Cebinize bir gazetecik koymadan çıkmazsınız kapıdan. Bunlar hep tiryakilik işte... Dedim ya mürekkep eroinciliği... Bizim yaştakilerin, artık geceleri entarisini giyip, tam köşeye kurulacağı zamanlar... Takacaksın gözlüğünü... Alacaksın gazeteni eline...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hüsamettin Düzeltmen:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen ne söylüyorsun be...» diye atıldı, «Eline gazete mi alacaksın daha?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Emekliye bir ayrılayım, eğer gazetenin yüzüne bakarsam...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyle deme Hüsamettin, duramazsın! Uykulu uykulu evin yolunu tutarken içimizden küfürleri yağdırıyoruz ama, ertesi gün işe gelirken de bir bakıyoruz ki hepsini unutmuşuz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir harf atladın mı patronun dilinden kurtulabilirsen kurtul!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hattâ o bile dostum, o atladığımız tek harf bile bir zaman geliyor ki hikâye olup kalıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sekreter yardımcısı Yılmaz:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Baba!» dedi, «Yoksa fi tarihinde bir halt mı karıştırmıştın kolonları düzeltirken?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sekreter yardımcısı Yılmaz:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Musahhih olup da halt karıştırmayan mı var! Sekiz on sene oluyor... Gene Ankara yatırmıştı bizi... Parça parça geliyordu büyük bir adamın nutukları... Geleni Başmürettip makinelere bölüştürüp dizdiriyordu. Dizildikçe geliyor masama kolonlar... Oku... Oku... Bitmiyor... Uyku gözlerimden akıyor. Ortalık ağardı, hâlâ nutuk... Sekreter bir de manşet çıkarmış... O nutuk veren büyük adamın adını almış başa... İşte o büyük adam için, «Türkiye'nin kalbidir» demiş. Tamam mı, tamam! Gözlerimin çapağını sildim, bir daha okudum, mükemmel... Evet işte o zat Türkiye'nin kalbidir! Makine dönerken çıktık matbaadan. Birer gazete soktuk, her zamanki gibi ceplerimize. Meşrutiyet'te aldık soluğu! Seselendik ocakçıya, Hüseyin dedik, getir bizim çayları... Biz çayları içerken bizim bir sekreter yardımcımız vardı, Can... Çıkardı cebinden gazeteyi, şöyle bir göz attı. Okudu yüksek sesle... Bilmem hangi zat, Türkiye'nin kelbidir! Ne? Kelbi mi? Deme!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Valla Abi, kelbidir işte! Çayları olduğu gibi bıraktık masanın üstünde.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sokaklara döküldük. Düştük çocukların peşine! Onlar kaçar biz kovalarız.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yakaladık mı alıyoruz bizim gazeteleri ellerinden! Yaa işte böyle! Çok eğlencelidir bizim gazetecilik doğrusu!»</span></p>

  <p style="margin-bottom: 0.0001pt;"></p>

  <h1 id="sigil_toc_id_22" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>HER ŞEYİN BAŞI NE</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu kadarı da fazla artık! Gene Doğu'da eşkiyalar işi azıtmış!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi Cemal Zülfü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hangi ilde?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok mu önemli bu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çok önemli ya! Meselâ eşkiyalığın Siirt'te ya da Van'da olduğu söyleniyorsa yalandır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden yalan olsun?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım bizim Barlas, o iki ilde komutanlık yapmadı mı?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaptın...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Artık oralarda sittin sene biri çıkıp da eşkiyalığa cüret edemez!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Edemez mi? Etmiş işte, hem de Siirt'te... Bir köyü olduğu gibi dağa kaldırmışlar, insan başına üçer yüz lira almadan da salıvermemişler zavallıları!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu bu adamlar delirdi mi yoksa? Barlas'ı öldü mü sanıyorlar! Emekli, memekli dinlemez, çizmeleri çektiği gibi, ver elini Siirt!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bir memlekette asayiş bozuldu mu, çekiver kuyruğunu! Her şeyin başı asayiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Her şeyin başı maarif. Hurşit Bey'ciğim, asayiş dediğin, olsa olsa ancak her şeyin kuyruğu olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tarım Müdürü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Maarif mi? Ne olmuş maarife! Bir gazetede okudum. Memlekette bilmem kaç bin Kur'an kursu talebesi varmış. Otuz yedi kadar da İmam Hatip Okulu! Al sana bilmem kaç yıl sonra şu kadar bin başı sarıklı hoca! Hocaya sormuşlar. Oflu hocaya, Çocuk okutabilir misin, diye, ne demiş biliyor musunuz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Biliyorum! Analarından söz etmiş, değil mi? Bundan sonra tüm çocuklarımızı onlar okutacaklar işte!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçenlerde bir senatör mü, bir milletvekili mi, her kimse, bir tasarı hazırlamış. Bundan sonra köy okullarında imamlar hocalık yapsın diye!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yürümez böyle!» dedi, «Biz de kaç öğretmen varsa, o kadar da terbiye var! Size hocalık yaptığım, okulların müdürlerine takılan adları sayayım. Yabana atmayın bu adları! Boyunbağcı Müdür. Mevlütçü Müdür... Kooperatifçi Müdür! Kızılaycı&nbsp;</span><span style="font-family: 'Times New Roman', serif; font-size: 10pt;">Müdür. Aşocakçı Müdür... Pasocu Müdür. Piyangocu Müdür... Trampetçi Müdür... Hazırolcu Müdür... Sıfırcı Müdür... Dayakçı Müdür... Fotoğrafçı Müdür. İftiracı Müdür... Muhbir Müdür...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım bunların herbiri, yerine göre çok işler görür. Meselâ kooperatifçi Müdür.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Faydalı bir müdür değil mi yani? Çocuklara okul gereçlerini gaaaayet ucuza sağlıyan bir müdür tipi olacak bu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyle mi sanıyorsun, Hurşit Bey'ciğim? Dur anlatayım sana. Nişantaşı'nda bir okul vardı, mantar gibi bir bina... Ufak bir yağmur yağdı mı, bizim Türkçe öğretmeni Tamburi Dürrü Bey, şemsiyeyle dolaşırdı binanın içinde... Bina çürümesin diye leğenler kordu akıntıların altına. Çocuklar kayık yüzdürürdü derslerde... Bir gün, Müdür Mahir Bey, son dersten sonra topladı bizi. Sayın Müdürümüz, arkadaşlar diye başladı, bugünkü öğretmenler toplantısının gündemi nedir biliyor musunuz? Bilmiyoruz, dedik... Kooperatif! Doğrusu çok önemli bir konuydu bu! Öğrencilerin yarıdan çoğu Feriköy'den teneke mahallelerden geliyorlardı. Şoför çocukları, kapıcı çocukları... İkinci Dünya Savaşı yıllarındayız. Bir kurşun kalem, elli kuruş, yetmiş beş kuruş... Saman kâğıdı defterler, en azdan bir lira. Müdür, arkadaşlar, diye başladı. Başka okullar, çoktaaan kooperatiflerini açtılar, cayır cayır alışverişlerine başladılar bile... Biz, kaldık! Yarından tezi yok kooperatifimizi açıyoruz ha? Ne dersiniz? Ne diyelim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Müdür Bey, hemen açalım, dedik... Geç bile kaldık! İlk iş olarak çocukların dışarıdan defter, kalem almalarını yasak edeceğiz! Haklıydı Müdür Bey, bizde bütün kalkınmalar, yasakla başlar. Evet dedik, yasak edelim! Mektup zarfını bile çocuklar kooperatiften alacaklar! Yazılı imtihan kâğıtlarını okuldan almayan öğrenciye vereceğiniz not sıfır! Antetli kâğıtlar bastıracağız... Nişantaşı Erkek Ortaokulu! Çocuklar, ders yılı başında bütün kitaplarını kooperatiften alacaklar! Tamam mı? Tamam dedik! İlk iş olarak, her öğretmenin maaşından, her ay beşer lira kesilecek! Sermaye yapmak için! Ben bir şeyler diyecek oldum, bu kooperatif öğrenciler için mi diye... Lâfımı ağzıma tıktı. Bu kooperatif, okul kooperatifi, öğrenciyle, öğretmen ayrılmaz, dedi!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Pekiii, öğretmenin ne şekilde işine yarayacak diye sordum. Ha! Dedi, bunu ben düşündüm. Kârın bir kısmını öğretmenler paylaşacak, bir kısmı da okul idaresine kalacak! Çocuklara ne kalacak diye sordum. Çocuklara mı, dedi, çocuklara ne kalacakmış, sermayeyi veren biz öğretmenler olduktan sonra... Pekiii, dedim, okul idaresine neden kalıyormuş? Canım, dedi; okulun bir çok ihtiyaçları var, masa sandalye gibi... Meselâ bir havuzumuz neden olmasın?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Başka okullar bahçelerine havuz bile yaptırıyorlar, biz neden ağaçların altına bir havuzcuk yaptırmayalım! Yakışmaz mı yani? Aman Müdür Bey'ciğim, dedim, bizim Dürri Bey'in yağmurlu günlerdeki havuzları yetmiyor mu? Eğer çocuklarımızı eğlendirmekse pekâlâ kâğıt kayıklarını yüzdürerek eğleniyorlar! Sonra benim aklımın ermediği bir şey daha var, biz havuz yaptıracak kadar parayı, nasıl sağlayacağız? Nasıl mı sağlayacağız, dedi; çocuklar dışarıdan defteri yüz kuruşa mı alıyor, biz yüz yirmi beşe satacağız! Kalemi elliye mi alıyor, biz satacağız yetmişbeşe! Boş yok, ne satarsak en azdan yirmi beş kuruş kâr! Aman müdür Bey'ciğim, dedim, biz kooperatif mi açıyoruz, yoksa karaborsa mı yapıyoruz!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Açtığımız mahalle bakkaliyesi bile değil! Olsa olsa sıkı bir tekelcilik bu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Benim bildiğim Tüketim Kooperatifleri, çocuğa kârsız mal satar. Biz not defteriyle tehdit edip çocuklarımızı soymaya kalkışıyoruz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Pekiii» dedi, «Kooperatif kuruldu mu sonunda?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kooperatif mi? Kuruldu mu, kurulmadı mı, öğrenmeme vakit kalmadı ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne oldu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Apar topar, kitabına uydurularak sepetlendik!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hangi kitaba uydurdular?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kendi kitabıma... Bir kitap çıkarmıştım, şiir kitabı... Kapağından başladılar ilkönce...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Anlaşıldı dostum, anlaşıldı! Gelelim pasocu Müdüre!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">O zamanlar İstanbul'un dört bucağında tramvay vardı... Ben Yenikapı'da öğretmendim. Bizim Müdür, bütün çocukların Paso alması için nutuklar çeker, propagandalar yapardı. Oysa yalnız uzak semtlerde oturanların paso alması gerekiyordu. Çocuklar, diyordu, neden okulun size tanıdığı haklardan faydalanmıyorsunuz. Hiç mi sinemaya gitmiyorsunuz! Alın bir paso, dolaşın iki kuruşla bütün İstanbul'u! Yahu, diyordum, içimden, ne iyi adam bu Müdür be! Tam halk adamı. Nasıl da düşünüyor çocukları!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sağlık Memuru:«lyi ama!» dedi, «Çocuklar için kârlı değil mi bu pasolar?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çocuklar için mi? Çocuklar için çok kârlı tabii... Burda tek zarar eden, çocukların anaları, babaları! Paso için bir fotoğrafçı geliyor okula... Fotoğraf parası... Paso için pul parası... Paso için dilekçe parası... Oysa bir tek dilekçeyle beş yüz öğrenci paso alabiliyor. En önemlisi, yılda üç kez mühür parası! Pasolara yapışacak Kızılay pulu parası! İşte bu Müdürün adı da Pasocu Müdür! Sonra çocuklara zorla kravat bağlatan, kravatçı müdürler. Okula berber getirip sıfır numaraya başları traş ettiren sıfır numara müdürler... Bu memlekette olumlu bir öğrenci yetişiyorsa, birçok engelleri sağ duyusuyla aşabildiği için yetişmiştir. Fizik Hocası bile Arşimet Kanunu'nu öğretirken, çocuğun yakasını bırakmaz, kendi kanunlarını da öğretir. Tarih hocalarının çoğu, çocukları kelle kesen, kan içen bir canavar haline getirmek için elinden geleni, ardına koymaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutanı emeklisi Cevdet Barlas, dört torunuyla kapıda dikiliyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Cevdet'çiğim!» diye seslendi, «Bu ne hal böyle! Mahallede çocuk bırakmamışsın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">İçeriye gireyim mi, girmeyeyim mi diye düşünüyordu. Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırak oynasınlar kapının önünde! Bak Siirt'te neler olmuş gene! Yirmi kadar vatandaşı dağa kaldırmışlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dayanamadı Cevdet Barlas, çocukları elinden tutup birer sandalyeye oturttu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Birer çay söyledikten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eveeet!» dedi, «Evde okudum. Köpeksiz köy buldular da değneksiz geziyor namussuzlar. Ah ben olacaktım ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne yapardın sen olsaydın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben mi? Tam yedi koldan yedi müfreze çıkarırdım üzerlerine... Karakolları birer takım jandarmayla takviye eder, ağaları çağırırdım merkeze.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden çağırırdın?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Muhakkak bu işte parmakları vardır ağaların! Hanginiz bir</span> <span style="font-family: 'Times New Roman', serif; font-size: 10pt;">yolunu bulup dağdan indirirse, bu eşkıyaları, Ankara'ya bildireceğim, ilk seçimde milletvekilisiniz diye koltuklardım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bunlar senin yapacağın işler değil!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya kimin yapacağı iş bunlar?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Valilerin! Açar telefonu Vali, İçişleri bakanıyla kafa kafaya verip, bir tedbir düşünür! Senin yapacağın iş, müfrezeni alıp dağa çıkmak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Konuyu değiştirmek için, Öğretmen emeklisi sordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Cevdet'ciğim!» dedi, «Bugün Çocuk Bayramı mı var, yoksa Macaristan'dan sirk mi geldi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Allah selâmet versin, bir İçişleri Bakanı vardı. Ayla'yı yakalayanları mutlaka yakalayacak, Ayla'yı babasına teslim edecekti... Aylardır bekledik. Ne Ayla bulundu, ne de Ayla'yı kaçıranlar yakalandı! Yerine gelen Bakan, Ayla için yeni bir madde bulana kadar torunlarıma göz kulak olacağım! Okullar tatil... Tutup kaçırırlar diye, kapının önüne bile çıkaramıyoruz çocukları!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">PTT emeklisi, damdam düşer gibi bir hikâyeye başladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yörüğün biri...» dedi, «Almış karısını, kasabaya iniyormuş. Yolları dağ köylerinden birine düşünce aman, demişler; yolları eşkiya sarmış, dön geri!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dönemem demiş, hükümette işim var! Vurmuş dağ yoluna. Karı da arkadan. Tam adamın kıt yerinde, eşkiyalar, davranma diye uzatmışlar martinleri. Önce adamı soymuşlar dipten doruğa, sonra sıra karısına gelmiş! Eşkıyaların başı, böyle ayan beyan bir avradı soymak ayıptır demiş, onu şu köknarların arkasında soyacağız. Kocasının etrafına fır dolayıp bir daire çizmiş. Eğer demiş, bu çizgiden dışarı bir adım atarsan, kendini ölmüş bil! Alıp karısını götürmüşler köknarların arkasına. Beş dakika... on dakika... Yarım saat, bir saat... Karısı yorgun argın dönmüş geriye. Tuuh, senin suratına! Demiş. Sen de erkeksin ha! Korkak herif! Ne korkağı diye çatmış kaşlarını kocası, o çizdikleri çizgiden boyuna çıktım girdim de kılıma bile dokunmadılar benim!»</span></p>

  <p style="margin-bottom: 0.0001pt;"></p>

  <p style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>ÇARŞAFIN ALTINDAKİ</b></span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey, caddeden iki çarşaflının geçtiğini görünce dayanamadı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bakın şunlara!» diye bağırdı.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Dipteki masada oturan ablak yüzlü, lâcivert giyimli adam, birden fırladı yerinden, başını caddeye çevirdi. İki çarşaflının geçtiğini görünce, ferahlamıştı. Bir kuşkusu vardı bu elmacık kemikleri çıkık, gözleri patlak adamın,</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey, kalabalığa karışan iki çarşaflıdan gözlerini ayıramıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bütün Valiliğim süresince çarşaflılara karşı savaş açtım!» diye başladı, «Sene bin dokuz yüz bilmem kaç... İstanbul sokaklarında hâlâ kara çarşaf! Her gittiğim yerde toplardım polisi, jandarmayı. Bir çarşaflı gördünüz mü, derdim, ananız, bacınız bile olsa, çekeceksiniz üstlerinden, çatır çatır yırtacaksınız. Geçen gün, Beyoğlu'nda gördüm, tam altı çarşaflı yan yana... Sanki gericilik gösterisine çıkmışlar. Nasıl tepem attı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hurşit Bey'ciğim...» dedi, «Beyoğlu'ndan bir kadının sağ salim geçmesi için, çarşaftan başka bir şey de giymesi doğru değil! Artık işi aşikâreye döktüler.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâf da atıyorlar, çimdik de... Eee kepazelik de bu kadar olur! Fazlası can sağlığı! Yol icabı, burdan bir kadının geçmesi gerekiyorsa, çarşaf değil, zırh giymesi lâzım, zırh!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Zabıta boş mu duruyor sanıyorsunuz!» dedi, «Cayır cayır ekipler kahvelerde, kıraathanelerde tabanca, bıçak arıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu ben kadınlara kurşun atıyorlar demedim, çimdik atıyorlar dedim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sizin aklınız ermez bu ince işlere... Sarkıntılık yapan bir it oğlu it, cüreti, cesareti nerden alır biliyor musunuz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Partiden mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne partisi... Cebindeki tabancadan, belindeki bıçaktan... Hele iki tek de parlattıysa, içtiği zıkkımdan alır! Kapatacaksın meyhaneleri... Bira içmek bile yasak! Sonra efendim, ekmek bıçaklarını bile toplıyacaksın evlerden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ama satmayı yasak etmiyeceksin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kapatacaksın bıçakçı dükkânlarını! Çarşafları sıyırmakla asayiş olmaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman Cevdet'ciğim...» dedi, «Biz çarşafları asayiş için sıyırmıyoruz. Kıyafet Kanununa aykırıdır diye çıkarttırıyoruz. O iş başka, bu iş başka...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı Rıza dayanamadı. Çayını bıraktı masanın üstüne. Fırladı yerinden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aman Hurşit Bey' ciğim...» dedi, «Siz bakmayın komutanın dediğine. asayişle, inzibatla ilgisi olmaz olur mu, var tabiî... Bal gibi var! Ben Çorum'dan Ankara'ya geçiyordum, kamyonla. Yanımda tombul tombul bir kadın oturuyor, çarşaflı... Hattâ yüzü de peçeli... Ama dolgun vücutlu, iri göğüslü olduğu bir bakışta belli oluyordu. Tam sağımda oturuyordu kadın. Yollar da bozuk mu bozuk... Kamyon hop hop sıçradıkça sokuluyordum çarşaflıya... O zamanlar genciz, kanımız fıkır fıkır kaynıyor. Önce dizlerimi yanaştırdım. Sonra dirseklemeye başladım, hafiften. Baldırına sürtündükçe, pek aldırmıyordu ya, dirseğimi göğüslerine doğru getirdikçe huylanıyordu. Ah diyordum içimden, çarşaflı, marşaflı ama barut gibi kadın, değdikçe ateş alıyor. Fazla da sıkıştıramıyordum. Öbür yanında oturan delikanlıdan kıskanıyorum kadını. Ben işi uzattıkça, delikanlıya doğru sokulmaz mı! Bu sefer o başladı sıkıştırmaya...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Delikanlı benim gibi ustalıklı da yapmıyor, açıktan açığa el atıyor şurasına, burasına. Baktı ki iş kötü, gene yavaş yavaş kaydı benden yana. O işi azıttıkça sokuldu! Düştün mü dedim, ocağıma. Sen Ankara'da kamyondan inince görürsün! Bir ara eğildim delikanlıya baktım, yıktım kaşlarımı da... Çocuk, toy mu toy.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kıpkırmızı kesiliverdi, yüzüne bakınca. Gözleri dönmüştü biçarenin. İster istemez bıraktı çarşaflıyı bana. Kamyon yalpaladıkça basıyordum çimdiği... Kaya gibi karıydı hani, çimdik bile işlemiyordu!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bütün huysuzluğu göğüslerindendi karının. Dirseğimi bile değdirememiştim yol boyunca. Bir ara kızarttım yüzümü, yavaştan kaydırdım elimi, hooop çarşaftan içeri! Birden mengene gibi parmaklar, yapıştı bileğime. Oynatabilirsen oynat!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çekmek istesem geriye, nafile! Eh, kadın şimdi bulmuştu işin kolayını. Göz göre göre sol elimi de kullanamazdım ya! Öylesine sıkıyordu ki, kan oturmuştu bileğime. Sızıdan tepiniyordum oturduğum yerde. Tam üç saat, demir mengene gibi bir el, bileğimde... Herkes çıkarmış sigarasını içiyor. Ben kelepçelenmiş gibi kıpırdayamıyorum. Kamyon bir su başında zınk diye durdu. Su içmek, su dökmek için inen inene! Birden sağ elimdeki kelepçe çözülüverdi. Oh, diye rahat bir soluk aldım önce... Sonra sarıldım sigara paketine. Ben kibriti çakarken baktım, bizim hatun kıçın kıçın kapıya doğru gidiyor. Vardı bir zoru onun da. Kapının koluna yapıştı birden. Baktım kıllı bir el... Mengene gibi kavradı kapıyı... Vay anasını, dedim, bir erkek eli bu! Çarşaflı, indi aşağı... Fundalıkların arkasına doğru yürüdü. Çömeldi kalktı bir fundanın dibine. Biz, sigaralarımızı içtik. Ufak tefek işlerimizi gördük. Bekle çarşaflı gelmez, bekle gelmez. Herkes geçti yerli yerine. Bekleriz gelmez. Ben biliyorum gelmiyeceğini ama, kime ne diyebilirsin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Komutanı sabırsızlandı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Soooona?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâcivert giyimli adamın kulağı Tabelâcı Rıza'daydı. Gözleri de fıldır fıldır kapıda...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sonrası...» dedi, «Şoför yürüdü fundanın dibine doğru. Ne olur, ne olmaz diye de öksürüyordu. Ama koydunsa bul çarşaflıyı. Almış voltasını, toz olmuştu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tıngır mıngır koyulduk yola. Her kafadan bir ses! Kimi diyor, karıyı kaldırdılar dağa... Kimi izini kaybetmek için tüydü diyor. Çoruma yaklaşınca jandarmalar kestiler kamyonun önünü. Köyleri basan bir çetenin başını arıyorlarmış.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı Rıza, soğuyan çayını bir yudumda içtikten sonra:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Komutanım!» dedi, «Sen çarşaf deyip de geçme. Doğuda çarşaf bile asayiş demektir. Düştüler çarşaflının peşine ama, yakalayabilene aşkolsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">PTT emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç açmaz beni bu çarşaflılar...» dedi, «Gözünü sevdiğim! En iyisi, en pratiği plaj! Seç seç al! Mal meydanda kabak gibi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Tabelâcı Rıza:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Telci Amca!» dedi, «Sen plaja da güvenme! Ben onun da yedim kazığını! Daha geçen hafta, bizim Sadık'la gittik, bilmem ne plajına! Kumların üstünde yatıp yuvarlanırken, baktık önümüzde bir piliç... Piliç değil, civciv... Kayış gibi de vücudu var. Güneşten kurum gibi de yanmış. Bu, kömür parçası gibi vücutta yemyeşil gözler de yok mu! Yaşımızdan başımızdan utanmasak, asılacağız yavruya!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Göğüs daha tomurcuk ama, kalçalar falan yerli yerinde. Bizim yiyecekmiş gibi baktığımızın farkında olmasına farkında ama, boş veriyor seninki. Bir ara Sadık, ne olursa olsun, yüzünü kızartıp lokantaya davet edecek oldu. Nerde o yürek...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kız da kalktı kumdan, koştu denize. Bir daha da dönmedi. Plajdan çıkıp da tren beklerken bir de ne görelim. Karşıda bir ağacın altında oturmuş çingeneler, tef, darbuka, eğleniyorlar... Bizim civciv de çekmiş şalvarı, kıvıra kıvıra bir çiftetelli döktürmüyor mu!.. Hiç belli olmuyor bu mahluklar... Çarşafın içinde başka, plajda gene başka...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Lâcivert elbiselinin telâşı birden arttı. Doğrulmasıyla oturması bir oldu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Şaşkın şaşkın, dört bir yanına bakmıyordu. Komutan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ekip geliyor!» dedi, «Arama, tarama ekibi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Eee, arkadaşlar!» dedi, «Bu yaştan sonra eller yukarı! Haydi bakalım Komutan'ım kalk ayağa da arasınlar seninkileri»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kapıyı polisler tutmuştu. Lâcivert giyimlisi şaşkına dönmüştü. Fırladı yerinden.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Barlas'ı bir omuzda devirip sıçradı pencereye. Kurşun gibi atlamıştı öbür tarafa. Sokağı dikine geçip ana caddeye karıştı. Barlas, ayağa kalkmış bağırıyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heyyy! Ne duruyorsunuz! Sırası mı arama-taramanın. Kaçıyor! Göz göre göre kaçırdınız herifi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Arama-taramacılar boş verdiler ama Takmaz Niyazi, kahve parasını kurtarmak için çoktan düşmüştü peşine!</span></p>

  <p style="margin-bottom: 0.0001pt;"></p>

  <h1 id="sigil_toc_id_23" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>KİMYACI'NIN NOT DEFTERİ</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Bey, bir Genel Müdür saltanatıyla oturduğu masadan seslendi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heeey! Niyazi!.. Kapat pencereleri... Sağnak başladı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kapının önünde üç dört liseli birikti. Ceketleri bile yoktu arkalarında. Derken üç dört liseli daha... Kırk elli kadarı da yol kenarındaki ağaçların altına dağılıverdi. Sağnak fenersiz yakalamıştı çocukları. Kıraathenenin kapısına sığınanlardan biri, kapıdaki tabelâyı yüksek sesle okudu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«On sekizinden aşağı çocukların girmesi yasaktır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bu yasak levhası, çocuklarda içeri girme isteği uyandırmıştı. Biri:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden yasak olsun!» dedi, «Anlayamadım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öbürü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyle ya!» dedi, «Neden yasak olsun! Bu yasak okuldan kaçanlar için değil mi?</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Okullar bugün paydos olduğuna göre...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Girelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne duruyoruz bu yağmurda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Önce ikisi girdi. Peşlerinden dört kişi daha... Niyazi pencereleri kapatmış dikiliyordu Kıraathane'nin ortasında. Girenleri görünce koştu kapıya:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heeey! Çocuklar!» dedi, «On sekizden aşağı çocuklar giremez!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">En öndeki, bu emri, duruma göre yorumladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«On sekizden aşağısı yasak ha! Biz tam altmış kişiyiz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kapıdakilere elini salladı. Onlar da çınarların altındakilere seslendiler:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haydi çocuklar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi ne kadar göğüslemeye çalışsa da nafile. En azdan altmış liseli, çekirge sürüsü gibi, birden dolduruverdi boş sandalyeleri... Geriden gelenlere, masaların üstünde bile yer kalmamıştı. Saçları vıcık vıcık biryantinli delikanlı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ulan Erol!» dedi, «Bırakalım parkı da burda konuşalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol filinta gibi delikanlıydı. Şöyle bir çalımla; çıkardı tarağını, yağmurdan sucuk gibi olmuş saçlarını fiyakalı fiyakalı tararken:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olur mu burda konuşmak...» dedi, «Kahve tıklım tıklım be!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım onlar çakmaz bizim dalgamızdan. Biraz üstü kapalı konuşuruz olur biter!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Aşağı yukarı aynı yaşlarda oluşlarından, aynı sınıfta oldukları anlaşılıyordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol dedikleri, elebaşlarıydı herhalde... Bilardo masasına yanladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaşlar!»diye başladı yavaştan, «Biliyorsunuz kimyacının defterinin yürütüldüğünü... Ammaaa... bunu kim yürüttü... Ben de bilmiyorum, siz de bilmiyorsunuz değil mi? Yani bilmeyeceksiniz demek istiyorum!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hep birden cevap verdiler:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilmiyoruuuz! Bilmeyeceğiz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kıraathanede bir uğultudur gitti. Bütün başlar onlara çevrilmişti. Nizami Efendi kalktı masasından:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaz böyle şey!» diye bağırdı, «Hadi göz yumduk içeri girmenize. Yağmurda ıslanmasınlar dedik. Siz de ayağınızı denk alın. Toptan konuşmak yok!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol açıkgöz bir şeye benziyordu. Gitti, sırtını sıvazladı Nizami Bey'in:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hoş gör Babalık!» dedi, «Bugün okullar stop. Giderayak üç beş lâf edelim dedik.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sen, bak keyfine!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sonra Niyazi'ye döndü: «Sen sıradan çay ver arkadaşlara!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi kuşkulu kuşkulu bakıyordu. Erol:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Korkma!» dedi, «Benden paralar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çıkardı, bir on kâğıt toka etti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Üstü de içtikten sonra!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çalımlı çalımlı geldi, gene bilardo masasına yanladı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne diyorduk çocuklar. Defteri kim yürüttü diyorduk değil mi? Ha! Defteri kim yürüttü ben de bilmiyorum. Siz de bilmiyorsunuz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bilmiyoruz, dedik ya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Boş bulunmuşlardı işte! Erol, kaşlarını çattı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atacaklar sokağa. Toptan cevap vermek yok... Bu deftere göre tam otuz iki baş öğrenci, yalnız bizim sınıftan bütünlemeye kalıyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vay anasını be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tam otuz iki baş ha!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İnsafına tüküreyim ben onun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol'un yüzü güldü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ha şöyle!» dedi, «Teker teker konuşun, kahveciler sotada. Vermeye hazır, bekliyorlar! Şimdiii... Bu defteri ne edeceğiz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Defteri mi? Yakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yırtalım! Çöplüğe atalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Notları düzeltelim de...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Postaya verip adresine yollayalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Müdürün adresine postalayalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bakan'a yollayalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne Bakan'ı be! Bize ne Bakan'dan! Çarkımıza tükürsün diye mi?»</span></p>

  <p style="margin-bottom: 0.0001pt;"><span style="font-family: 'Times New Roman', serif; font-size: 10pt;">«Aramızdan bir heyet seçelim. Gönderelim kimyacıya!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Evet, pazarlığa girişelim!» ön masalarda oturan çocuklardan biri kalktı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu defterde kaç sınıfın notu var?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tam dört sınıfın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Dört sınıfın da kırıklarını düzeltelim. Atalım kimyacının adresine!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır! Olmaz. Bütün yıl bize kök söktürdü. Biz de ona sene sonunda pirincin taşını ayıklatalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasıl?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nasılı masılı yok! Vermeyiz defteri.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Verelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vermiyelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Verelim ama, şu şartla...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şartı martı yok!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç olmazsa bizim sınıftan on beş, yirmi kişiyi kurtarabiliriz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Düzeltmeleri görünce, defteri bizim yürüttüğümüzü çakar. Hepimize takar kancayı! Toptan çaktırır!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Öyleyse bütün sınıfları düzeltip öyle verelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Belli olursa düzelttiğimiz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olmaz!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olur...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«En iyisi arkadaşlar, şaka yaptık deyip, çıkalım işin içinden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bunun şakası mı olur be! Biz paçamızı kurtarmaya bakalım!.. Elimize fırsat geçmişken!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Solucan gibi sıska biri kalktı ayağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaşlar!» diye bağırdı. Sesi, davulcu öksürüğü gibi güme gitti. Bir çıkış daha yaptı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaşlar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Eh, biraz duyurabilmişti bu kez.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Defteri vermemiz lâzım! Eğer vermezsek... Hiç iyi olmaz bizim için!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden iyi olmazmış!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«O zaman öğretmen idareye not cetvelini verirken haksızlık olur!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Olursa olsun!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Solucan, haline bakmadan hâlâ diretiyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Not vermek zorunda değil mi idareye... Neye göre verecek öğretmen, defter yoksa?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ezberden verir!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır arkadaşlar! Birinci karnedeki nota göre verir. Birinci karnede bir alan, gene bir alır... İki alan, iki alır...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bırakamaz hepimizi!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Benim birinci karnede ikiydi... Verse verse üç verir bu sefer. Oysa ben bu devre iki kere kalktım tahtaya. Birinde altı aldım birinde yedi. İki yazılıdan da sekiz, sekiz... Kurtardım paçayı... Kurtardım ama, defter yok ki, Kimyacı kurtardığımı nerden bilsin! Bana şimdi ezberden, verse verse üç verir, bilemedin dört! Çakarım ben! Etmeyin çocuklar! Verelim defteri! Acıyın bana!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Otur ulan, kelkenez!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hele şu kılkuyruğa bak! Hep kendini düşünüyor!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen mi varsın koca sınıfta be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yakalım da gör!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yırtalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Atalım kenefe!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Seni kelkenez seniii.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ulan atın şu kılkuyruğu dışarı. Başımıza iş de açar bu miskin, atın şunu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Yanında oturanlardan ikisi koluna girince hooop ayakları yerden kesiliverdi. İki kişi de boşlukta debelenen ayaklarına yapıştı... Silkeleyiverdiler kapının önüne.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bir süre dikildi salak salak... Sonra koşar adım tuttu caddeyi. Erol, kapıdan dönenlere:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç doğru yapmadınız!» dedi,</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Neden doğru yapmıyalım?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç doğru değil yaptığınız diyorum size! Koşa koşa nereye gitti, söyleyin bakalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nereye gidecek, evine!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hayır!» dedi. Doğru kimyacıya gitti, okula!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ulan gider mi, gider!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Söyler mi söyler!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vay espiyon vaaay!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vay namussuz kelkenez ! Koş ulan Tuncer, yakala şunu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Temiz bir ıslat!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol'un kaşları çatılmıştı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Çocuklar!» dedi. «Enselenmeyelim enayiler gibi burda!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kalkalım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Emeklilerin oturduğu masadan bir homurdanma duyuldu. Komutan emeklisi Barlas'tı homurdanan:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tutun şunları!» diye bağırıyordu, «Yakalayın!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Telâşlanma Cevdet Bey'ciğim!» dedi, «Bırak gitsinler! Üzme tatlı canını!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyaziii! Kapat kapıları... Yakala!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol bilardo masasının önünde dikilmiş trafiği idare ediyordu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Haydi çocuklar, dışarı! Boşaltın kahveyi, çabuk!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan emeklisi, kalçasını tuta tuta kapıya doğru koşuyordu. Dörtyol ağzındaki trafik polisini görmüştü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Polis, polis!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Erol, işin sarpa sardığını görünce elini, iç cebine attı. Kara kaplı bir defter çıkardı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Babacığım!» dedi, «Biraz bakar mısınız?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne var!» dedi, sert sert...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Babacığım!» dedi. «Anladım ki yaptığımız hiç doğru değil. Buyurun şu not defterini! Kimya hocamıza verin... Bizim için ona rica edin, deyin ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Durdu şöyle çevresine bir baktı... En geriye kalanın da kapıdan çıktığını görünce:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Biz!» dedi, «Yaptığımız işten son derece pişmanız! Özür diler, suçumuzu bağışlamasını rica ederiz hocamızdan!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Komutan emeklisi, birden şaşalamıştı. Başarısından kendisi bile kuşkudaydı. Gene aynı şaşkınlıkla Erol'un uzattığı kara kaplı defteri aldı. Bir şey demesi, bir şey yapması gerekirdi tabii. Tuttu, delikanlıyı alnından öptü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yaşa delikanlı!» dedi, «Sizin gibi gençler oldukça...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gerisini getiremiyordu. Erol, bütün emeklileri içine alan bir selâm sarkıttıktan sonra, ağır ağır yürüdü, gitti. Kıraathanede çıt çıkmıyordu. İlk sessizliği bozan öğretmen emeklisi oldu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yahu!» dedi, «Cevdet'ciğim, şu not defterini versene bana!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Cevdet Barlas'ın uzattığı karakaplıyı aldı. İki sayfasını çevirdi. Yüksek sesle okudu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Saatli Maarif Takvimi!»</span></p>

  <p style="margin-bottom: 0.0001pt;"></p>

  <h1 id="sigil_toc_id_24" style="margin-bottom: 0.0001pt; text-align: center;"><span style="font-size: 10pt; font-family: 'Times New Roman', serif;"><b>KIRAATHANEDEN İŞKEMBECİYE</b></span></h1>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">PTT emeklisi Telci, ocakçı Acem Hüseyin'e tarif ediyordu, içeceği kahveyi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Az şekerli... kahvesi çok, şekeri gaaayetten az. Cezve bulaşığı...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Acem Hüseyin:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım...» dedi, «Şunu sade de de, çık içinden!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yooo! kahvenin acılığı biraz kırılmalı. Kaşığın burnuyla koy, daha olmazsa.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kahvesi de inadına çok olsun. Sorma, Hüseyin Efendi, bir bulantı var ki midemde... Sabah sabah işkembeciye uğradım gelirken.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hangi işkembeciye?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Beyazıt'takine, şu yeni açılan işkembeci var ya! Kendi yağıyla bir tuzlama söyledim. Şöyle şirden tarafından. Melhem gibi gitti. Üstüne de bir kahve çekersem, ne bulantı kalır, ne mide yanması...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Gözü ocaklığın kenarına dizilmiş boy boy tebeşir çizgilerine ilişti:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nedir bunlar!» dedi. «Dipten doruğa çizgi... Amma da veresiyeniz var be! Nizami Bey kızmıyor mu bu veresiyelere?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kızma da bir şey mi, cin ifrit oluyor. Vermeyin diyor garsonlara... Vermeyin ama, herifin yoksa parası... Üzerinden ceketini mi sıyıracaksın. Ben keyfini içip de parasını veremiyenlere kızıyorum. Olur a, insanlık hali. Yoktan yonga çıkar mı! Çıkmaz tabii. Bütün gün güneşin altında dolaşacak değil a. Gelip oturacak. Ver, diyecek surdan bi gaaave... Ben olsam ben de öyle yaparım. Varken iyi ya! Çeeek bi tebeşir de Hadi Bey için! Benim kızdığım o değil, daha kargalar karnını doyurup, gagalarını temizlemeden Kıraathane'ye, otur kumarın başına.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne? Kumarın başına mı? Bu Kıraathane'de kumar da mı oynanıyor? Bak seen!..»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Siz emekliler burun buruna bir verdiniz mi, Kıraathane'de, değil kumar, top oynasalar ruhunuz duymaz. Bu Kıraathane'de kumarın ağababası oynanıyor bütün gün. Üç parti, beş parti, on parti yenilen var. Her parti için iki gaave, üç gaaave gelse, eder yirmi, yirmi beş gaave... Al tebeşiri eline, çek, ocaklığa yirmi beş çizgi daha! Buna duvar mı dayanır, tebeşir mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vay anasını be! Uyuyoruz biz desene! Bakıyoruz, Kıraathane'de oturacak yer yok.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Nizami Bey'in işleri tıkırında diyoruz.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Davulun sesi uzaktan hoş gelir! Nizami Bey eski İttihatçılardan... Kan tükürür, kızılcık şerbeti içtim, der. Bakkal Yorgo'ya, beş yüz seksen lira olmuş, çay, şeker parası... Kahveyi Tahmis'ten alır kendisi. Kuru Kahveci Mehmet Efendi'den. Kimbilir oraya ne taktı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ya! Demek böyle ha! Desene kahvecilikte de iş yok! Biz sanıyoruz ki, memlekette iş olmayınca, insanlar kahvelere dolar, gelsin tavla, altmışaltı! öyle ya!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kimsede para olmazsa, işsizlikten kahveye düşen adamda para mı olur? Dayansın Nizami Bey! Haydi eyvallah!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kahvesi de peşinden geldi emekliler masasına. Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne o?» dedi, «Hayrola. Sabah sabah kahve ha!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hem de az şekerli!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Geçmiş olsun yahu, akşam bir papaz mı uçurdun yoksa!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bizim bacanak gelmiş, çoluk çocuk. Baştan çıkardı beni. Biraz da soğuk algınlığı vardı. Çivi çiviyi söker dedik!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Gençlikte sökerdi ya... Şimdi kolay kolay sökmüyor, değil mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sabahleyin uyandım, baktım ki, Bağdat harap. Doğru Beyazıt'taki işkembeciye...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şu Doğubank'ın yerine gelen işkembeciye mi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Doğu İşkembecisi'ne! Eskiden kahvelerle, işkembecilerin, yerine bankalar gelirdi... Şimdi bankaların yerine işkembeciler geliyor. Hangi başbakan söylemişse, söylemiş: Her sokakta bir milyoner yetiştireceğiz diye... Çok şükür, bir milyoner değil, beş milyoner yetiştirdiler. Şimdi de her köşebaşında bir işkembeci!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hani vurgunluğun sonu durgunluk derler, o hesap... Vurgunlardan sonra piyasada yaprak kımıldamaz oldu. Paralar suyunu çekti. Paralar suyunu çekince bankalar da kuru çeşmeye döndü!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hepsi bir kapıya çıkar. Ha, her sokakta iki milyoner, ha her köşebaşında iki işkembeci. Kiremitçiyle, rençberin anası hesabı... Yağmur, yağsa da yağmasa da, gene anaları ağlıyacak!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Şam yolu dümdüz desene!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma komutanı gazeteyi fırlatıp attı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Tuh anasını!» dedi, «Koçero'yu gene enseliyememişler! Yahu bu ne beceriksizlik!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Ah canına yandığım, şu emoroitlerden biraz göz açabilsem, çekeceğim çizmeleri...</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Jandarma Umum Komutanına çıkıp, beni memur edin eşkiya tenkiline, diye dayatacağım! Koçero'ya da bir haber; ben, Cevdet Barlas, ya teslim olursun, ya postunu delik deşik eder, leşini Hükümet'in önüne uzatırım! Bu emoroit yüzünden değil ata binmek, dolmuşa bile çıkıp oturamıyorum.»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi Hurşit Bey:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sen üzülme!» dedi, «Bu dağlar ne Çakıcılar, ne Eğri Ahmetler gördü! Bunların en akıllısı gene Köroğlu! Delikli demir çıktı, mertlik bozuldu, demiş!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Malmüdürü emeklisi, gazeteyi katlarken:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yakalamışlar!» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kimi?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Muska basan bir matbaacıyı!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ben de sandım ki...»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Cevdet Bey'ciğim, sen bu muska basan matbaacıları Koçero'dan daha mı az tehlikeli sanıyorsun?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Canım bu iş başka, o iş başka!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aynı kapıya çıkar! İnsanlar muskaya inandı mı, başka şeylere inanmıyorlar demektir. En başta Hükűmet'e!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Öğretmen emeklisi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Nabi Bey'ciğim!» diye başladı, «Ağanın köpeği hastalanmış. Alın köpeği, götürün hocaya demiş, adamlarına. Bir de koyun kesip, götürün! Selâm söyleyin benden!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kestiğiniz koyunun etinden ziftlensin de, şu bizim köpeğe bir muska yazsın!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hoca, çıkarmış diviti, kalemi. Bir muska döktürmüş bağlamış köpeğin boynuna.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Köpek daha çiftliğe varmadan yolda titretmiş kuyruğu. Ağa, çok sevdiği köpeğinin öldüğünü haber alınca, sökün şunun boynundaki muskayı, açın, okuyun demiş. Açmış adamlarından biri; başlamış okumaya: Dayanamadım etine, muska yazdım itine.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Benden muska isteyenin... Eee gerisini siz çıkarın artık!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kıraathane'ye bir çantalı girmiş, dikiliyordu ortada. Bir süre sağına soluna bakındıktan sonra, seslendi ocağa:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heeey! Nerde buranın patronu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi daha kapıdan girerken görmüştü çantalıyı ama, boşvermişti. Çantalı koydu elindekini, masalardan birinin üstüne. İçindekileri karıştırmaya başladı. Eline bir kerpeten aldı, yürüdü elektrik saatine doğru. Niyazi bir şeyler sezinler gibi olmuştu:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne oluyor!» diye seslendi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Hiç!» dedi, «Ne olacak... Elektriği kesmeğe geldim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Kesemezsin!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bi zorluğu yok, benim için... İşim bu!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Patron gelmeden elini süremezsin! Biz burda bostan korkuluğu muyuz?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani bir polis alıp da mı geleyim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Vali emeklisi Hurşit Bey, doğruldu yerinden:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Ne tutuyor elektrik parası?» diye sordu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Vallaa...» dedi, «Benim elektrik parasına aklım ermez. Ben tahsildar değilim.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kes derler keserim ben! Aç derler, açarım!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yani çok bir şey tutuyor mu?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Topu topu iki aylık elektrik parası. Bu Kıraathane, yaksa yaksa yüz elli, iki yüz liralık elektrik yakar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Yüz elli, iki yüz lira ha?»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İşte o kadar!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Çıkarıp vermeyi düşünmüştü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Beklesen biraz, olmaz mı?» dedi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Bu sokağa kırmızı kâğıt geleli, en azdan on beş gün oluyor. Daha mı bekleyelim!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Kutuyu açmış, içerisini kurcalayıp duruyordu. Birden buzdolabının horultusu kesiliverdi. Ocaklıktaki Acem Hüseyin'in tepesindeki lâmba, kızarıp kararınca:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Heeey!» diye bağırdı içerden. «Kim oynuyor sigortayla! Yakın şu lâmbayı be!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Fırladı dışarı. Elektrikçiyi görünce, işi anlamıştı. Yürüdü üzerine:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Aç şu elektriği!» dedi. «Ben tam otuz yıldır bu Kıraathanedeyim. Bu elektriği kesecek bir kabadayı çıkmadı anasının karnından. Aç diyorum sana!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Elektrikçi:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«İşte ben çıktım!» dedi, «Ne yapacaksan yap!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Niyazi'nin efendiliği üzerindeydi bugün. Hüseyin'i tuttuğu gibi ocağa soktu.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Elektrikçiyi de:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Arkadaş!» dedi, «Topla tasını tarağını, yallah!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Hemen elektrikçinin peşinden Nizami Bey girmişti kahveye. Daha kapıdan girer girmez anlamıştı buzdolabının durduğunu. Acem Hüseyin'in lambası da yanmıyordu işte. Olan olmuştu demek. Hiç istifini bozmadı:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Niyazi!» diye seslendi.</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Buyur patron!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Git!» dedi, «Dün konuştuğum Gedikpaşa'daki işkembeciyi gör! Çağır onu da anlaşalım! Atla bir dolmuşa, çabuk!»</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Sonra emeklilerden yana döndü:</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">«Sayın müşterilerim!» dedi, «Meşrutiyet Kıraathanesi bugünden itibaren paydos!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Meşrutiyet İşkembecisi oluyor... Veresiye tembelhane işletmektense, elli kuruşa milletin karnını doyururum! Halka küçük bir hizmetimiz dokunur hiç olmazsa!</span></p>

  <p style="margin-bottom: 0.0001pt;"><span style="font-size: 10pt; font-family: 'Times New Roman', serif;">Bugün bütün Çaylar, kahveler benden, için afiyetle!»</span></p>

  <p style="text-align: center; margin-bottom: 0.0001pt;"><span style="font-size: 10pt; font-family: 'Times New Roman', serif;"><b>-SON-</b></span></p>

  <p style="margin-bottom: 0.0001pt;"></p>

  <p style="margin-bottom: 0.0001pt;"></p>

  <p style="margin-bottom: 0.0001pt;"></p><!--EndFragment--><!--EndFragment-->
</body>
</html>
