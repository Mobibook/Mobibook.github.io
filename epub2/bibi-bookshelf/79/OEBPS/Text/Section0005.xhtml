<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stil.css" rel="stylesheet" type="text/css" />
</head>

<body>
  <h1>-XXVI-<br /></h1>

  <p>KlSA bir muhabbetten sonra, Şevket’i bir buçuk sene hapse mahkûm ettiler. Böylece ağaç, dallarından birini daha kaybetmiş oldu.</p>

  <p>Hayriye Hanım, bazen kocasını pek dalgın gördükçe:</p>

  <p>— Üzülme, bir buçuk sene pek uzun bir zaman değil, göz açıp kapayıncaya kadar gelir, diyordu.</p>

  <p>Ali Rıza Bey, ağır ağır başını sallayarak “evet” diyor, fakat içinden başka türlü düşünüyordu. Bir buçuk sene hakikaten göz açıp kapayıncaya kadar gelirdi. Yalnız şu vardı ki, kaybolan haysiyet ve namus bir daha geriye gelmeyecekti.</p>

  <p>Oğlunun hapisten çıktıktan sonra pek kolay belini doğrultamayacağı muhakkaktı. Bu yüz karasıyla nereye başvurur, İtlinden ne isteyebilirdi?</p>

  <p>Hasılı Şevket, bundan sonra kolu yahut bacağı kopmuş bir insan gibi ömrü oldukça sürünecek bir alildi. İhtiyar adam bunu böyle bildiği halde pek mey’us olmuyor, “Ne yapalım, bir kazadır oldu. Elverir ki çocuğum sağ olsun. Bana bu lâzım,” diye kendisini teselli ediyordu.</p>

  <p>Eski elbiselerinden birini gazla temizleyip ütületmiş, kunduralarından birine pençe vurdurarak bir dolaba saklamıştı.</p>

  <p>Bu, onun yalnız Şevket’i görmeye gideceği günlere mahsus yabanlık kıyafeti idi. Hapishane memurlarının nedense oğlunun hatırını saydıklarını, ona arkadaşlarından başka türlü muamele ettiklerini görüyordu. Perişan bir kılıkla hapishaneye giderek onu küçük düşürmekte mana yoktu.</p>

  <p>Şevket hapse girince evdeki altı kişinin geçinmesi Ali Rıza Bey’in otuz buçuk liradan ibaret olan tekaüt aylığına kalmıştı. Kızlardan hiç olmazsa birine, nasıl olursa olsun, bir koca bulmak için yalvarıyordu. Fakat davetlerde, gezmelerde, çocukların etrafında pervane gibi dönen erkeklerin en kötüsü, evlenme lâkırdısı olduğu gibi, ya kendini naza çekiyor ya bir daha görünmemek üzere savuşuyordu. Ali Rıza Bey’e pek söylemiyorlardı ama galiba kızların geçirdikleri hayat neticesinde çok dile gelmiş olmalarının da bunda tesiri olacaktı. İhtiyar adam, bunu zaman zaman karısının: “Çocuklarımın nesi var? Bu zamanda hani dans etmeyen, sosyeteye gitmeyen kız?...” gibi müphem şikâyetlerde bulunmasından anlıyordu.</p>

  <p>Bu esnada Leyla’ya bir kısmet çıktı. Bu, onu mağazasında alışveriş ederken tanımış, kırk beşlik bir manifaturacı idi. Hali vakti yerinde ve oldukça iyi bir adam olduğu söyleniyordu.</p>

  <p>Ali Rıza Bey, âdet yerini bulsun diye bu adamın bir iki dükkân komşusundan üstünkörü bir tahkikat yaptı ve “peki” dedi. Evde herkes bu işten memnun görünüyordu. Fakat söz kesildiği gün akşamı Leyla’ya bir fenalık geldi.</p>

  <p>Genç kız: “Bana yazık oldu. Ben babam yerinde adamı ur yapayım? Sizin fukaralığınız yüzünden kendimi göz göre göre mezara atıyorum. Biraz daha bekleyecek halde olsaydım belki istediğim gibi birini bulurdum,” diye ağlayıp çırpınmaya başladı. Necla da onunla beraber saçım başını yoluyordu.</p>

  <p>Bu işin Ali Rıza Bey’i çok müşkül bir vaziyetten kurtaranığı muhakkaktı. Buna rağmen ihtiyar adam, Leyla’ya hak vermekten kendini alamadı.</p>

  <p>Aylardan, belki senelerden beri kızlarına dargındı; bu müddet esnasında bir kere bile yüzlerine bakmayı içi istememişti. Fakat bu gece onlar, kucak kucağa ağlaşırken dikkatle bakıyor, çocuklarını hayret verecek kadar güzel buluyordu, onlara darılmak ne budalaca bir haksızlık. İşin nihayetinde bunlar parmak gibi çocuklardı. Vak’aların seli nereye sürüklediyse oraya doğru akıp gitti, bu biçareyi de mazur görmek lâzım geldi.</p>

  <p>Ali Rıza Bey, umulmaz bir yumuşaklıkla:</p>

  <p>— Peki kızım, ağlamaya sebep yok. Mademki sen istemiyorsun, biz de istemeyiveririz, olur biter. Bakalım, bir zaman daha bekleriz, dedi.</p>

  <p>Ali Rıza Bey, daha ilk günden beri bütün fenalığın gelinleri Ferhunde’den geldiğini biliyordu. O olmasaydı evi bu hale gelmez, çocukları bu kadar bozulmazlardı. Sonra, Şevket’in hırsızlık etmesine, hapse girmesine de o sebep olmuştu. İhtiyar adam, buna rağmen oğlunun mahkumiyetinden sonra onu eskisinden daha hoş tutmaya gayret etti. Ara sıra karısına:</p>

  <p>— Kuzum... Sen de Ferhunde’ye bir kat daha iyi muamele et, diyordu, ne de olsa gelinimizdir; oğlumuzun emaneti sayılır. Şimdilik bizden başka kimsesi yoktur. Mahzun bir halde-</p>

  <p>dir. Her şey ona dokunur. Sonra oğlumuz bu kadını seviyor... &nbsp;O biçarenin eli kolu bağlı bulunduğu bir zamanda bizim yüzümüzden bir mesele çıkmasın. Bu noktada Hayriye Hanım da tamamıyla kocası gibi düşünüyordu.</p>

  <p>Fakat şu var ki, onlar karı koca, ne kadar aşağıdan alırlarsa Ferhunde o kadar kafa tutuyor, hiç yoktan türlü türlü gürültüler çıkarıyordu.</p>

  <p>Genç kadın, Ali Rıza Bey’i eskiden bir dereceye kadar saydığı halde şimdi, onunla büsbütün yüzgöz olmuştu. Kaynanası gibi ona da türlü hakaretler ediyor, yahut terbiyesiz terbiyesiz eğleniyordu.</p>

  <p>Hayriye Hanım, ara sıra sabrını kaybedecek gibi oldukça, ihtiyar adam:</p>

  <p>— Aman Hayriye... Göreyim seni, dişini sık... Maksadını pek açık anlamıyorum, ama bu kadın bir mesele çıkarmak istiyor... Ağzını açıp bir şey söylersen bütün kabahat bizim üstümüze yıkılır, diyordu.</p>

  <p>Ferhunde, sık sık sokağa çıkmaya ve akşamları gayet geç gelmeye başlamıştı. Hatta Boğaz’daki bir akrabayı ziyaret bahanesiyle birkaç gece de hiç gelmedi.</p>

  <p>Nihayet, onun yine Boğaziçi’ndeki akrabada geçirdiği birkaç geceden sonra bir mektubunu aldılar:</p>

  <p>“Senelerden beri sabrettim; fakat artık sefalete tahammülüm kalmadı. Bir daha evinize dönmemek mecburiyetindeyim. Şevket’e söyleyin, beni mazur görsün. Bir insanlık eder de kolayca ayağımın bağını çözerse minnettar olur ve başımın çaresine bakarım...” diyordu.</p>

  <p>Ferhunde’yle eskiden ne kadar dost ise şimdi o kadar düşman olan Leyla ile Necla: “Zaten o kadından kardeşimize hayır gelmeyecekti. Biz, neleri biliyorduk, ama ses çıkarmıyor-</p>

  <p>dük. İsabet oldu. Cehenneme kadar yolu var!” dediler. Hayriye Hanım da aynı fikre taraftar göründü.</p>

  <p>Ali Rıza Bey’e gelince, onu yine bir düşüncedir almıştı, Ferhunde’nin kaçması evi bir yükten ve bir belâdan kurtarıyordu. Fakat Şevket, acaba ne dereceye kadar mustarip olacaktı? Oğlunun bu kadını sevdiği muhakkaktı. Zaten bu felâketlerin asıl sebebi o Uğursuz aşk değil miydi?</p>

  <p>İhtiyar adamı düşündüren ikinci şey de bu vak’ayı Şev- ket’e haber vermek meselesi idi. Bu nazik vazifeyi kendisinden başka kimse yapamazdı. Bir kere o dakika, mutlaka çocuğunun yanında bulunmalıydı. Sonra, kendi baba eli bu ameliyatı elbette daha başka bir şefkat ve ihtimam ile yapardı. Hatta bu işte acele etmek, Şevket’in vak’ayı bir başkasından öğrenmesine meydan bırakmamak da lâzımdı.</p>

  <p>Ali Rıza Bey, o hafta oğlunu biraz hasta ve neşesiz buldu. Bu, onu evvelâ tereddüde düşürdü. Fakat sonradan karar verdi ki ne olacaksa bir an evvel olmalıdır. Hele Şevket’in: ‘‘Bu kadar ehemmiyetli bir şeyi benden saklamaya hakkınız yoktu. Sıcağı sıcağına haber verseydiniz belki bir çare düşünürdüm,” diye darılması ihtimali de vardı.</p>

  <p>İhtiyar adam, biraz öteden beriden bahsettikten sonra, sözü Ferhunde’ye getirdi: “Allah şahittir Şevket, dedi, karına senin yokluğunu duyurmamak için annen de, ben de elimizden geleni yapıyoruz. Ona, kardeşlerinden iyi muamele ediyoruz. Fakat bir türlü memnun olmuyor. Mütemadiyen bizden, evimizden, fukaralığımızdan şikâyet ediyor. Hatta daha ileri de gidiyor: “Keşke serbest olsam da başımın çaresine baksam...” diyor.</p>

  <p>Ali Rıza Bey, bu son sözlerin ne tesir yapacağını anlamak ister gibi dikkatle oğlunun yüzüne bakıyordu. Genç adam, sert ve sinirli bir tavırla:</p>

  <p>— O halde ne bekliyor? dedi, kapı açık... Onu zorla tutan yok. Keşke öyle bir şey yapsa da hem kendini, hem bizi büyük bir dertten kurtarsa...</p>

  <p>Ali Rıza Bey, şaşırdı. Kalbi sevinçle, heyecanla çarpmaya başladı. Oğlu, acaba sahiden böyle mi düşünüyordu? Yoksa bir yerden bir şeyler sezinlemişti de ağzını mi arıyordu? Karısının şikâyeti izzetinefsine dokunduğu için böyle bir söz sarf etmesi de mümkündü.</p>

  <p>İhtiyar adam, birdenbire ümitlenmeye cesaret edemeyerek:</p>

  <p>— Kuzum Şevket, dedi, benimle açık konuş. Bu sözlerin doğru mu?</p>

  <p>Genç adam hafifçe gülümseyerek başını salladı:</p>

  <p>— Maalesef doğru baba, dedi. Bu kadından yakamızı sıyırmak bizim için en büyük bir bahtiyarlık olurdu.</p>

  <p>Ali Rıza Bey, artık bir şey söyleyemezdi; yüzü kireç gibi ağarmış, nefesi tutulmuş, titreyen elleriyle yeleğinin cebinden Ferhunde’nin mektubunu çıkardı, oğluna uzattı.</p>

  <p>Oda karanlıkça olduğundan, Şevket mektubu okumak için pencereye yaklaşmıştı. İhtiyar adam, büyük bir heyecan içinde bulunmasına rağmen gözlerini oğlunun çehresinden ayırmıyordu. Bu, en büyük bir imtihan dakikası idi. Şevket’in bu kadını ne derece sevdiğini şimdi anlayacaktı.</p>

  <p>Genç adam mektubu sakin bir dikkatle okudu... Birkaç yerinde durur gibi oldu. Sonra, babasına döndü. Yüzü sararmış olduğu halde gülüyordu.</p>

  <p>— Bu işin er geç böyle biteceğini biliyordum, dedi. Fakat bu kadar çabuk kurtulacağımızı doğrusu pek ümit edememiştim. Hepimize geçmiş olsun baba.</p>

  <p>Şevket, Ali Rıza Bey’i kolları arasına alarak iki yanağından öptü. İhtiyar adam, kendisini tutamayarak ağlıyordu:</p>

  <p>— Doğru mu Şevket? Bunları bizi teselli etmek için söylemiyorsun ya? diyordu.</p>

  <p>Genç adam, neşe ile gülerek yemin etti:</p>

  <p>— Ne diyorsun baba!... Zindanların en büyüğünden kurtuldum. Beni bu saatte buradan çıkarıp seninle beraber eve gönderselerdi bu kadar memnun olmazdım.</p>

  <p>Fakat babasının hâlâ inanmadığını görerek daha fazla izahat verdi:</p>

  <p>— İlk zamanlarda bu kadını sevmiyor değildim. Yalnız, her gün bir çirkin tarafını göre göre soğumaya, tiksinmeye başladım. Hoş, zaten o kargaşalık, o buhran içinde sevdiğim bir insan da olsa gözüm görmeyecekti ya!... Her şey gibi sevmek de parası, vakti, az çok rahatı olan insanlara mahsus bir imtiyazmış baba. Hasılı, öyle bir zaman geldi ki bu kadının yanımda nefes almasına bile tahammül edememeye başladım.</p>

  <p>“Böyleydi de niye senelerce dayandım? Niye bizi ve kendini bu hale getirinceye kadar sabrettin?” diyeceksin. Bunu başkalarına anlatmak güç, ama sen, ihtimal anlarsın.</p>

  <p>Vazife diye üstüme aldığım bir şeyi kolayca silkip atabilecek mayada bir insan değildim... Ümit olsa da, olmasa da sonuna kadar dayanmaya mecburdum. Ne yapalım, bizi öyle yetiştirdin. “Gemisini kurtaran kaptan,” diyebilecek bir adam olsaydım bu olanlar olmazdı. Haydi baba, gönlün rahat olarak eve dön. Ferhunde’nin başımızdan defolması bizim için umulmaz bir saadettir... Sakın: “Üstümüze aldığımız bir vazifeyi yapmadık... Bir evin yıkılmasına, bir insanın yuvarlanmasına sebep olduk!” diye kendini üzme. Zaten böyle evlerin ev denecek nesi var ki? Hasılı, insan olmaya çalışmak sana da bana da zarardan başka bir şey getirmedi. Bakalım, biraz da hayvanlığı tecrübe edelim!...</p>

  <h1 id="sigil_toc_id_23">- XXVII -</h1>

  <p>FERHUNDE’NİN kaçması evde yine bir idare inkılâbına sebep oldu. Leyla ile Necla, reislerini kaybedince iktidar mevkiinde tutunamadılar. Hüküm, hükümet, bir zaman için tekrar Ali Rıza Bey’in eline geçti.</p>

  <p>Şevket’in tevkifi zaten gece eğlencelerini durdurmuş, evin gedikli misafirlerini dağıtmıştı. Bunlardan bir kısmı lekeli bir mahkûm ailesiyle görüşmeyi şerefsizlik addediyorlar; bir kısmı böyle düşünmemekle beraber, sadece evin içindeki neşesizlikten rahatsız oluyorlardı. Geri kalan birkaç kişi de Ali Rıza Bey’in mütemadi istiskalleri karşısında birer birer evden ayaklarını kesmişlerdi. Bir iki ay Bağlarbaşı’ndaki evin kapılarını çalan olmadı. Ali Rıza Bey, artık kızlarının her gün sokak sokak gezmelerine, ötekiyle berikiyle konuşmalarına da izin vermiyor, bir yerde biraz gecikecek olsalar kıyametler koparıyordu. Leyla ile Necla’nın bu sıkıya ne kadar tahammül edecekleri kestirilemezdi. Yalnız, Necla’nın evlenmesiyle biten bir vak’a, onlara dört ay kadar bir zaman dünyayı unutturdu.</p>

  <p>O yaz, Leyla’ya üst üste üç kısmet birden çıkmıştı. Bunlardan en iyisi Nazmi Bey isminde genç bir doktordu. Leyla, bu gencin çehresini, Hayriye Hanım, mesleğini ve kibar bir ailenin oğlu olmasını, Ali Rıza Bey de ağırbaşlılığını beğeniyordu. Ev, baştan başa sevinç içinde idi. Fakat nişana birkaç gün kala Nazmi Bey işin olamayacağını birkaç satırla Ali Rıza Bey’e bildirmiş ve hemen İzmir’e gitmişti. Sebep bir türlü anlaşılamıyordu. Evvelâ, düşmanların Leyla hakkında yeni bir iftira uydurdukları zannedildi. Fakat biraz sonra başka bir rivayet çıktı. Nazmi Bey’in babası bir hırsızın kardeşini gelin diye kabul etmek istememiş, bu kızdan vazgeçmezse oğlunu reddedeceğini söylemiş...</p>

  <p>Leyla’nın ikinci müşterisi bir maliye memuru idi... O da fena bir adam değildi. Hatta çehre itibarıyla doktordan da güzeldi. Buna rağmen Leyla, onu hiç düşünmeden üçüncü müşterisine feda etti.</p>

  <p>Bu, Çamlıca’da yazı geçiren bir aileye misafir gelmiş kırk beş yaşlarında bir Suriyeli idi.</p>

  <p>Bir gün Leyla’yı Üsküdar vapurunda görüp beğenmiş, derhal onunla evlenmeye karar vermişti.</p>

  <p>Birçok genç kız için de Mısırlı, Suriyeli demek, konduğu başı düşünülebilen bütün saadetlere sahip eden bir devlet kuşu demekti.</p>

  <p>Genç kız, zengin bir Arabın kendisini istediğini duyunca sevinçten çıldırır gibi oldu. Demek, binde bir insana nasip olmayan büyük ikramiye ona vurmuştu.</p>

  <p>Leyla, bu adamın yüzünü yarım yamalak görmüştü. Neyin nesi olduğuna dair malûmatı yoktu. Fakat hayal kuvvetiyle kendisini sinemalardaki o alnında fındık kadar pırlantalar parlayan Hint racalarından biriyle evlenmiş görüyor, anasına, babasına, kardeşlerine bol keseden hesapsız vaatlerde bulunuyordu.</p>

  <p>Artık sefalet bitmişti. Bütün aile, bu Suriyeli damat sayesinde prensler gibi yaşayacaktı.</p>

  <p>Genç kızın çılgın ümidi evvelâ kardeşlerine, sonra annesine, nihayet uçan kuştan imdat umacak hale gelmiş olan Ali Rıza Bey’e sirayet etti. Ev günlerce bayram yaptı.</p>

  <p>Abdülvehhap Bey, zengin olduğu kadar da insaniyetli bir adam görünüyordu. Ali Rıza Bey’in fukaralığını ayıplamıyor, “Neme lâzım para, bana namus lâzım... Ben hele Leyla Hanım’dan memnun kalayım, onu elmasa, altına gark ederim vallahi,” diyordu.</p>

  <p>Ali Rıza Bey’in evi artık ev denecek halde olmadığı için damadın misafir kaldığı köşkte sade bir nişan merasimi ya- pildi. Abdülvehhap Bey, bu münasebetle Leyla’ya güzel bir elbise ve bir pandantif hediye etti.</p>

  <p>Nişanlılar, eylül sonuna kadar İstanbul’da kalacaklar, sonra yine sade bir nikâh yaparak Suriye’ye gideceklerdi.</p>

  <p>Abdülvehhap Bey, Bağlarbaşı’ndaki eve muntazaman devama başlamıştı.</p>

  <p>Her vesile ile: “Sakın sıkılmayın .T. Ben kusura bakmam. Benim için zahmete girmeyin... Bir fincan kahvenin bile lüzumu yok vallahi,” diyor, kendisine ikram yapacağız diye kat’iyen sıkıntıya girmemelerini istiyordu. Hayriye Hanım, ne yapsa böyle kibar bir zatî ağırlayamayacağını bilmez değildi. Ama ne olursa olsun evin de bir haysiyeti vardı.</p>

  <p>Eskiden gece davetlerine mahsus olarak sofaya konulan dekar -bu eşyadan birçoğu satılmış olduğu için- şimdi daha fakirhane bir şekilde misafir odasına kurulmuştu. Damat bey gelince doğru oraya alınıyor, kahve, çay, sokaktan dondurmacı geçtiği zaman dondurma ikram ediliyordu.</p>

  <p>Abdülvehhap Bey, muhafazakâr bir adam göründüğü, daima dinden, ahlâktan bahsettiği için Hayriye Hanım da artık politikayı değiştirmişti.</p>

  <p>Kızlar, biraz hafiflik edecek, bir parça fazla gülüp söyleyecek olurlarsa, kaş, göz işaretlerine başlardı. Eski âlemler bir yerden Abdülvehhap Bey’in kulağına çalınacak diye ödü kopuyordu.</p>

  <p>Hatta bir aralık Necla’yı eniştesinin yanına başörtüsü ile çıkarmaya bile çalışmıştı.</p>

  <p>Leyla, annesinin politikasını doğru buluyor, şimdilik fazla süste, eğlencede gözü olmayan bir eski zaman kızı rolü oynuyordu. Aceleye ne lüzum vardı? Kendinden yirmi beş yaş büyük olan kocasını nasıl olsa avucunun içine alacak, istediğini yaptıracaktı. Düşündüğü şekilde mesut olmak için de önünde uzun bir hayat vardı.</p>

  <p>Abdülvehhap Bey, zamanı gelince baldızlarına da kendi gibi zengin ve değerli bir koca bulmayı vaat etmişti.</p>

  <p>Bunun için Necla ile Ayşe onu yere göğe koymuyorlar, “enişte” diye pervane gibi etrafında dönüyorlardı.</p>

  <p>Ali Rıza Bey’e gelince, Allah’ın, çocuklarını muhakkak bir felâketten kurtarmak için gökten indirdiği bu deve dudaklı bir uzun Arap biçiminde meleğe minnettardı. Fakat nedense ona karşı içinde lâzım geldiği kadar emniyet duymuyor, zaman zaman bazı sözlerinden ve hallerinden kuşkulanıyordu. Fakat bu düşkün zamanında bir şeye sarılıp inanmaya o kadar muhtaçtı ki, zihninden şöyle geçiriyordu:</p>

  <p>“Ben, çok fena ve haksız bir insan olmuşum... Muhakkak adamcağızın günahına giriyorum,” diyordu. Sonra, “ahlâk, fazilet, doğruluk” gibi kelimelere o kadar susamıştı ki, hangi ağızdan çıksalar, onun kulağına hoş geleceklerdi.</p>

  <p>Abdülvehhap Bey, çok kere Leyla’yı gezmeye götürüyor ve akşamları elinde küçük, büyük bir paketle geri getiriyordu.</p>

  <p>Bilhassa siyah ve kadife manto genç kızı sevinçten çıldırtmıştı. Abdülvehhap Bey’in yanında ağır durmak için kendisini zor zapteden Leyla, o gittikten sonra anasının, babasının, kardeşlerinin boynuna sarılmış, sonra odasının içinde dakikalarca dans etmişti. O, yanağının birini kadife mantosunun yakasına yapıştırmış, gözleri kapalı, gramofondan öğrendiği bir valsi tekrar ederek rüya içinde gibi dönerken, Ali Rıza Bey’in gayriihtiyari gözleri yaşarmıştı. Yaradılışları itibarıyla, ne iyi, ne fena idiler. Herhangi bir taraftan bir rüzgâr esmeye başladı mi, yaprak gibi önüne katılıyorlar, o ne yana isterse o yana doğru sürüklenip gidiyorlardı. Artık yola gelmeyecek sandığı kızını bir ümit ve para ne kadar değiştirmişi.</p>

  <p>Leyla, dansını bitirdikten sonra Necla’nın önünde durdu, ellerini kardeşinin omuzlarına attı: “Kürküm gelince bunu sana veririm, olmaz mi Necla?” dedi.</p>

  <p>Ali Rıza Bey, Necla’nın birdenbire silkindiğini, kin ve nefret dolu bir gözle bir an kardeşine baktığını gördü. Birdenbire yüreği sızladı.</p>

  <p>Demek Necla, ablasını kıskanıyordu. İhtiyar adam, kendi kendine gülümseyerek odadan çıkarken düşünüyordu:</p>

  <p>“İnsanın saadetini çocuklarından beklemesi ne boş hayalmiş, ya Rabbi! Yüreklerimizin yapılış tarzı itibarıyla buna imkân yok. Çocukarımızın hepsini mesut etmeye kudretimiz de olsa, elbette birinden birinin saadeti bir cihetten aksayacak ya... O mesutları derhal unutacağız. Evlatlarımız içinde hangisi bedbahtsa yalnız onun sesini duyup ağlayacağız. Evet, çocuktan, evlattan saadet, çok boş bir hayaldir.”</p>

  <p>Leyla’nın Suriye’ye gideceği zaman yaklaşıyordu. Abdülvehhap Bey, nişanlısından fevkalâde memnun görünüyordu. Yalnız, bir gün aralarında hiç yoktan bir kavga çıktı. Leyla vapurda, çarşıda eski bildikleriyle karşılaştıkça görmezliğe gelir, sonradan aleyhinde bulunduklarını işitirse de aldırmazdı. Fakat bir akşam nişanlısıyla Çamlıca yolunda gezerken bunlardan kadınlı erkekli sekiz, on kişilik bir gruba tesadüf etti. Yer müsait olmadığı için kaçamadı. Çaresiz, durup konuştu; hatta Abdülvehhap Bey’i de takdime mecbur kaldı.</p>

  <p>Nişanlı, buna fena halde kızdı. Leyla’nın izzetinefsini kıracak şeyler söylemeye başladı. Genç kız, oldukça sert bir lisanla cevap verdi ve o akşam dargın ayrıldılar. Abdülvehhap Bey, bir hafta kadar eve uğramadı. Hayriye Hanım başta olmak üzere bütün aile, şiddetli bir korku geçirdi...</p>

  <p>Nihayet, nişanlısından .Ali Rıza Bey’e bir haber geldi:</p>

  <p>Leyla sokakta birtakım uygunsuz insanlarla konuşmuş; fazla olarak nişanlısına karşı da onları müdafaa etmiş. Namuslu bir erkek bu hale tahammül edemezmiş. Ali Rıza Bey’i pek sevdiği için eğer küçük kızı Necla Hanımı verirse maalmemnuniye kabul edermiş!</p>

  <p>Ali Rıza Bey’le Hayriye Hanım tam bir hafta: “Fena hareket ettin, nişanlını gücendirdin,” diye Leyla’nın başının etini yemişlerdi. Fakat Abdülvehhap Bey’den bu haber gelir gelmez hakikati birdenbire anladılar.</p>

  <p>Ara sıra Ali Rıza Bey’in içine gelen korku doğruydu.</p>

  <p>Neyin nesi olduğunu adamakıllı tahkik bile etmedikleri bu adam, herhalde bir sağlam ayakkabı değildi. Belki bir iki ay yanında gezdirdiği Leyla’dan bıktığı, belki de kardeşinden iki yaş küçük olan Necla’yı daha körpe ve güzel bulduğu için bunu bırakıp ötekini almayı aklına koymuştu.</p>

  <p>Son vak’ada Leyla’yı beyhude yere itham etmişlerdi. Kızcağızın hiç kabahati yoktu. Bu dargınlık, sırf Leyla’yı baştan atıp Necla’yı almak için icat edilmiş bir bahane idi. Hem de hayvancasına, iptidai bir bahane!</p>

  <p>Evin içinde bir isyan vaveylasıdır koptu. Ali Rıza Bey için en doğru hareket bu adamın nişan yüzüğüyle birkaç hediyesini -haber getiren adama verip- göndermekten ibaretti. Fakat o esnada Abdülvehhap Bey’in teklifinden daha hayret verici bir şey oldu.</p>

  <p>Necla, yaşından umulmayacak bir pişkinlikle Ali Rıza Bey’in karşısına dikildi; hiç utanıp sıkılmaya lüzum görmeden:</p>

  <p>— Ne yapıyorsun, baba... Çıdırdın mi? dedi. Kısmetime ne hakla mani olacaksın? Mademki Abdülvehhap Bey beni istiyormuş... Kardeşimin yerine beni verirsin, olur biter... dedi.</p>

  <p>Ali Rıza Bey, yüzsüzlüğün bu derecesini aklına sığdıramayarak dili tutuldu. Leyla bayıldı. Yalnız Hayriye Hanım, büyük teessürüne rağmen, itidalini kaybetmedi:</p>

  <p>— Necla’nın sözü pek boş değil... Bir kere düşünelim Ali Rıza Bey... dedi.</p>

  <p>O gece evde uzun ve gürültülü bir müzakere oldu. Ali Rıza Bey, bu evlenmeye bir türlü razı olmak istemiyordu. Daha ilk adımda bu ahlâksızlığı yapan adamdan ne beklenmezdi? İnsan, böyle bir serseriye değil kızını, evinin kedisini bile emniyet edemezdi.</p>

  <p>Onun fikrince keşküllü sokak dilencileri, bu yüzsüz ve vicdansız adamdan bin kat iyi idi. Sonra, Necla’nın kardeşine bu ağır hakareti reva gören insanla evlenmesi çok çirkin düşerdi.</p>

  <p>Hayriye Hanım, kocasının bütün sözlerine hak veriyordu. Abdülvehhap Bey, hakikaten ahlâksız bir adamdı. İnsan böyle bir kimseye, evinin kedisini bile emniyet edemezdi. Fakat ne çare ki zaman o zaman değildi. Çocuklar, kedi yavrularından daha hor, hakir olmuşlardı. Emniyet Sandığı’nın borcu olduğu gibi duruyordu. Yakında ev satılacak, çoluk çocuk sokak ortasında kalacaklardı. Hiçbir yerden bir şey bekleyemezlerdi. Yer demir, gök bakırdı. Kocasının bütün bu şeyleri iyice düşünmeden “hayır” demesi doğru olmazdı. Hoş, onun vereceği kararın da zaten pek o kadar ehemmiyeti yoktu ya... Bu işte son söz Necla’nındı.</p>

  <p>Son söz mü? Kararını vermiş insanlara mahsus bir sükûnetle bu münakaşayı dinleyen Necla, gayri ihtiyari gülümsedi. O kendisinden beklenilen bu son sözü daha haberi aldığı dakikada söylememiş miydi? Şimdi babasıyla annesinin lüzumsuz kavgalarını, kılını kıpırdatmaya lüzum görmeden masal gibi dinliyor, ara sıra pencereden karanlığa bakarak saadetini düşünüyordu. Hakikaten gün doğmadan neler doğuyordu? Kardeşinin başındaki devlet kuşunun oradan kalkıp kendi başına konduğunu dün gece, bu saatte rüyada görse hayra yormazdı ya!... Şimdi, onun için düşünmeye değer bir tek mesele vardı; Suriyeli devlet kuşunun ablasına oynadığı oyunu kendisine de oynamasına meydan vermemek, onu kıskıvrak bağlamaktı.</p>

  <p>Leyla, kardeşinin bu hareketine gündüzden beri içerliyor du. Nihayet dayanamadı, babasıyla konuşurken ona taş atma ya başladı. Birdenbire bütün ümidini kaybetmiş bir insan için bundan tabii bir şey olamazdı. Bağırmak, cam yanan insanların en iptidai bir hakkı idi. Nitekim Necla’ya düşen en iptidai vazife de bütün ümidini aldığı bu kızın hakkını tanımak, hiç olmazsa bu gecelik, o ne söyler, ne yaparsa hoş görmekti. Zaten bu, onun için pek çok fedakârlık da değildi. Galip insanlar için iyi ve merhametli olmak ne kolay ve şık bir jesttir. Fakat Necla, nedense bu büyüklüğe lüzum görmedi. Hatta kardeşiyle hafifçe alay etmekten geri kalmadı. O vakit Leyla, büsbütün çıldırdı ve evde bir kızılca kıyamettir koptu. Genç kız, kalın, yırtık bir mahalleli karısı sesiyle:</p>

  <p>— Kaltak... Ahlâksız kaltak... Nişanlımı sen baştan çıkardın... diye Necla’ya saldırıyor, o korkup çekinmeye lüzum görmeden:</p>

  <p>— Pekâlâ yaptım, gözünü açaydın da sıkı tutaydın... diye cevap veriyordu.</p>

  <p>Hayriye Hanım, saçı başı karışmış Leyla’yı zaptetmeye, Ayşe, zorla Necla’yı odadan çıkarmaya uğraşıyordu.</p>

  <p>Ali Rıza Bey’e gelince, o, yere, duvarın dibine çömelmiş başını elleri içine almış, olan vak’alardan ziyade çocuklarının bu kadar düşmüş, bayağılaşmış olmalarına hıçkıra hıçkıra ağlıyordu.</p>

  <p>Necla, Ayşe’nin kollarında dışarı çıkarken tekrar tekrar geri dönüyor, ağza alınmayacak sözlerle içinin bütün zehrini püskürüyordu:</p>

  <p>— Sırtına iki paralık bir manto giymekle ne oldum delisi oldun, değil mi? Utanmadan bize ahretlik kız muamelesi ettin. Allah senin gibileri işte böyle tepetaklak yuvarlar... Kışın kürk aldığın zaman bana eski mantonu verecektin, değil mi? Şimdi ben onu başım, gözüm sadakası olarak sana bağışlıyorum.</p>

  <h1 id="sigil_toc_id_24">- XXVII -</h1>

  <p>ON beş gün sonra Necla, Abdülvehhap Bey’le beraber Suriye’ye hareket etti. Böylece ağacın üçüncü yaprağı da kopmuş oluyordu.</p>

  <p>Necla ile Leyla arasında, kardeşlikten daha fazal bir şey vardı. Yaş farkları azdı. Yüzleri, ahlâkları birbirine benzerdi. Bir yatakta yatmışlar, beraber büyümüşler, beraber gülüp eğlenmişlerdi.</p>

  <p>Ali Rıza Bey’e göre onlar, birbirlerinden ayrı yaşamasına imkân tasavvur edilemeyecek bir çift, kan ve aile bağı denen şeyin en mükemmel bir numunesi idiler. Halbuki, bir daha yüz yüze gelmemesiyle, kanlı iki düşman gibi ayrıldılar.</p>

  <p>Aile, artık küçülmüştü. Evde Leyla ile Ayşe’den başka çocuk kalmıyordu. Ali Rıza Bey, kışa doğru Bağlarbaşı’ndaki evi sattı. Bütün borçlarını temizledi. Elinde kalan para ile Dolap Sokağı’nda bir ev aldı.</p>

  <p>Burası iki büyük odalı, karanlık, harap bir yerdi. Çocukların hep bir ağızdan “Cehennem” ismini verdikleri eski evleri bunun yanında Cennet bağının köşkleri gibi idi. Fakat elde kalan para ile daha iyisini almaya imkân yoktu. Hayriye Hanım, evi ilk gördüğü zaman beğenmemiş: “Biraz daha beklersek belki daha zararsız bir şey düşünürüz,” demişti. Fakat artık eskisinden büsbütün başka bir adam olan Ali Rıza Bey, acı bir alayla gülerek: “Bekleyelim mi? Yağma mi var? Nasıl eldeki beş on parayı geçen seneki para gibi çarçur ettirip beni sokakta bırakır mısınız?” demişti. Çocuklar eve, bir mezara girer gibi ağlaya ağlaya girdiler. Ali Rıza Bey de aşağı yukarı aynı histe idi. Fakat buna rağmen kapıdan ilk adımını atarken gayri ihtiyari elindeki anahtarı dudağına götürdü: “Allah yokluğunu göstermesin...” diye dua etti.</p>

  <p>Leyla, son vak’adan beri hâlâ düzelememişti. Eve girdiklerinin ikinci günü: “Başım... Başım...” diye haykırarak yatağa düştü. Kırk beş gün dil, ağız vermeden yattı. Bereket versin has talik tehlikeli bir şey değildi. Civarda oturan bir tekaüt doktor<br /></p>

  <p>“Sinir... İyi yedirip içirin. Sıkmayın; bir şey kalmaz...” diyordu. Doktorun söylediği gibi Leyla, bir buçuk ay sonra ayağa kalktı. Fakat büsbütün başka Leyla olarak... Hastalık esnasında bir gece onu yataktan almışlar, yerine bir başka insan koymuşlar gibiydi. Çok zayıftı. Yeni yürümeye başlamış bir çocuk gibi güçlükle geziniyor, ikide birde gözleri karararak elleriyle yüzünü kapıyordu. Çehre değişmiş olmakla beraber yine güzeldi.</p>

  <p>Hastalık, bu çehreye mahzunluğa benzer bir şey getirdiği için Ali Rıza Bey, onu hatta eskisinden de güzel buluyordu.</p>

  <p>Leyla’nın yüzü gibi ahlâkı da değişmişti. Artık eskisi gibi vara, yoğa hırçınlaşmıyor, kaderine tamamıyla boyun eğmiş görünüyordu. Ali Rıza Bey, kızının gözlerinin hafif bir buğu ile kaplı olduğuna dikkat etti. İhtiyar adama öyle geliyordu ki, çocuk, karşısındakilere söz söylerken, gülümserken için için ağlıyor, ancak göz yaşları öyle ince ki, damla halinde düşmeden buhar olup havada dağılıyor. Bu, belki sinirleri gevşemiş bir ihtiyar vehmi idi. Fakat ne olursa olsun Leyla’ya karşı içinde garip bir merhamet uyandırdı.</p>

  <p>Sonra, eski baba sevgileri canlanmaya başladı. Kızına olan bütün infialleri yavaş yavaş kayboldu.</p>

  <p>Leyla, biraz ayaklandıktan sonra sokağa çıkmaya başladı. Doktor, onu gezdirip eğlendirmelerini, hatta mümkünse hava tebdiline götürmelerini söylüyordu. Hava tebdili imkânsız bir şeydi.</p>

  <p>ihtiyar adam; etli, sütlü bir hasta yemeği tedarik edinceye kadar akla karayı seçiyordu. Fakat buna mukabil Leyla, ara sıra gezinmeye gidebilirdi.</p>

  <p>İlk defasında Hayriye Hanım, kızını sarıp sarmaladı, ucuz bir paraşola bindirerek deniz kenarında hava almaya götürdü. O gün, sokak kapısı yanındaki küçük odada geçen bir vak’a, Ali Rıza Bey’in kalbini yine kanla doldurdu.</p>

  <p>Hayriye Hanım, bir kabahat işler gibi ezile büzüle Leyla’nın yanma bir bohça bırakmıştı. Bu, Necla’nın “başım, gözüm sadakası olsun” diye ablasına bıraktığı mahut kadife manto idi.</p>

  <p>Necla’nın o kavga gecesi bir küstahlıkla bağıra bağıra söylediği bu sözler, bu dakikada muhakkak hepsinin kulağında çınlıyordu. Fakat, orada hiç kimse bunu hatırladığını söylemeye cesaret edemiyordu. Çünkü bu takdirde mantoyu atmak lâzım gelecekti.</p>

  <p>Hayriye Hanım, Leyla’nın hırçınlaşmamasından, oturduğu yerde sessiz sedasız düşünmesinden cesaret aldı, soğuk bir sesle:</p>

  <p>— Haydi kızım... Şunu arkana al da gidelim, dedi.</p>

  <p>İhtiyar kadın, elinde manto ile ayakta bekliyor, kocasıyla göz göze gelmemesi için başını öte tarafa Çeviriyordu.</p>

  <p>Ali Rıza Bey, kızının yine gözleri kararıyor gibi elini yüzüne götürdükten sonra yavaş yavaş yerinden kalktığını gördü, boğazına bir şey tıkandı.</p>

  <p>Leyla, artık her gün kadife mantosunu giyiyor, başını alıp sokak sokak geziyordu.</p>

  <p>Ali Rıza Bey, ilk zamanlarda bu gezintilere ses çıkarmıyordu. Ne yapsın, çocuk dertli idi. Kırlarda, sokaklarda rasgele dolaşmak kadar hiçbir şeyin gam dağıtmadığını tecrübeleriyle biliyordu. Öyle olmasa Dolap Sokağı’ndaki ev oturulur gibi değildi. Hele kısa kış günlerinde öğleden iki saat sonra odalar lambasız oturulamayacak kadar kararıyordu. Böyle olmakla beraber zaman geçtikçe Ali Rıza Bey’de düşünceler ve korkular uyanıyordu: Bir genç kızın bu kadar fazla dolaşması doğru bir şey değildi. Hele ara sıra çok gecikiyordu. Sonra, eski sosyete ye devam edenlerden bazılarıyla tekrar ahbap olmuştu.</p>

  <p>Leyla’nın eski neşe ve sıhhati yavaş yavaş yerine geldi Fakat Ali Rıza Bey, ona hâlâ bir hasta gözüyle baktığı için hatrını kıracak bir şey söylemeye bir türlü dili varmıyordu.</p>

  <p>Bir zaman sonra, bu müphem korku elle tutulacak bir teli like şeklini aldı.</p>

  <p>İhtiyar adamın kulağına bazı mide bulandıracak şeyler çalınıyordu. Fakat yazık ki o vakit de Leyla’nın bu fazla sertliği bir âdet, zaman ile sağlanmış bi hak halini almış bulunuyordu. Ali Rıza Bey,buna rağmen Leyla’ya bazı tembihlerde bulunmak istediyse de dinletemedi; daha doğrusu kendi de bu işin pek üstüne düşmemişti. Senelerden beri devam eden bu uğraşma, ihtiyar adamı çok yıpratmıştı.</p>

  <p>Sonra, lâkırdının, nasihatin tesirine olan emniyeti de çoktan kaybolmuştu. Hâsılı, Leyla istediği gibi gezip tozmakta devam etti.</p>

  <h1 id="sigil_toc_id_25">-XXIX-</h1>

  <p>NECLA’DAN gelen haberler gitgide fenalaşıyordu. Genç kız, Arapta umduğu zenginlik ve lüksün kendi kuruntusundan başka bir şey olmadığını daha yolda anlamıştı.</p>

  <p>Abdülvehhap Bey, İstanbul’da söylediği gibi milyonlar sahibi bir zengin değil, anlaşılması güç birtakım karışık işlerle kıt kanaat yaşayan bir adamdı.</p>

  <p>Necla, Beyrut’ta hayalindeki sarayın yanında bir tavuk kümesi gibi kalan küçük bir eve indi.</p>

  <p>Mermer merdivenlere dizilmiş sinema uşakları yerine bir entarili kayınbaba ile iki ortak ve bir alay çocuk tarafından karşılandı.</p>

  <p>Üçüncü ortak dokuz ay evvel ölmüştü. Necla, bu kadının yerine geldiği için ondan kalan iki çocuğa analık etmek vazifesi de tabii ona düşüyordu.</p>

  <p>Genç kadın Nasreddin Hoca’nın ağacı gibi, görüp göreceği nimetin İstanbul’dan alınmış bir iki parça eşyadan ibaret kalacağını anlayınca biraz hırçınlık etmek istemişti. Fakat daha ilk kavgada entarili kayınbabanın boru gibi bir sesle üstüne hücum ettiğini görünce fena halde korkmuş, bir daha ağzını açmaya cesaret edememişti.</p>

  <p>İki ortak ve yarım düzineden fazla çocuk arasındaki bu hayat, çekilir gibi değildi. Fakat Necla, ilk zamanlan bunları ailesine yazmaya utanmış, bilhassa Leyla’yı sevindirmekten korkmuştu. Birkaç ay geçince dayanamadı; utanıp sıkılmayı kaldırarak ufaktan ufağa bazı şikâyetlere başladı. Sonra, bunlar derece derece arttı.</p>

  <p>Son mektubunda diyordu ki: “Baba, dayanamayacağım. Bir yolunu bulursam her şeyi terk eyleyerek İstanbul’a kaçacağım. Senin bir lokma ekmeğine razıyım.</p>

  <p>Annem, kardeşim gözümde tütüyor. Hele Leyla ablam hiç aklımdan çıkmıyor.</p>

  <p>Kardeşim vaktiyle bu adamla evlenmediği için üzülmüştü. Şimdi burada neler çektiğimi görse kendisini kurtardığım için muhakkak bana teşekkür ederdi.”</p>

  <p>Leyla bu mektubu okuyunca, kardeşine olan bütünü kinini unutmuş: “Kuzum baba, Necla’yı kurtaralım,” diye Ali Rıza Bey’in ayaklarına kapanmıştı.</p>

  <p>Hayriye Hanım da az çok bu fikirdeydi.. Fakat ihtiyar adam, bu yalvarmalara kulak asmamış, Necla’ya yazdığı mektupta şöyle cevap vermişti: “O anlattığın şeyler beni çok müteessir etti. Fakat ne çare ki hiçbir suretle sana yardım edecek halde değilim. Biz, şimdi eskisinden çok daha fakiriz, buraya gelip ne yapacaksın?</p>

  <p>Orası, ne de olsa evindir; kocanın hiçbir meziyeti olmasa namuslu bir adam olması ve seni ellere muhtaç etmemesi kâfidir. Çaresiz, dişini sıkacak ve etrafındaki insanlara alışacaksın kızım.”</p>

  <p>Ali Rıza Bey, bu mektupla artık kapısının Necla’ya kapalı olduğunu açıkça anlatıyordu. Fakat genç kadın, ne kadar bunalmış olacak ki bu istiskale kızmıyor, üst üste gönderdiği mektuplarda, “Beni kurtar, yoksa kendimi öldüreceğim, kanıma girmiş olacaksın!” diye feryat ediyordu.</p>

  <p>Necla’nın bu “kendimi öldüreceğim” sözü muhakkak boş bir tehditti. Fakat öyle olmayabilirdi de. Bu, saati saatine uymayan karmakarışık ruhlu, bozuk sinirli çocuklardan ne beklenemezdi?</p>

  <p>İhtiyar adam, mütemadiyen kulağını rahatsız eden bir sese cevap verir gibi titiz bir heyecanla: “Anladım, çocuklar için bu, bir yaprak dökümü... Fakat beş çocuktan bir tanesi de mi kurtulamayacak, ya Rabbi?” diye söyleniyordu.</p>

  <h1 id="sigil_toc_id_26">-XXX-</h1>

  <p>ALİ Rıza Bey’in kahve arkadaşlarından bir müteakit binbaşı, bir gün onu Üsküdar kahvelerinden birinde bir köşeye çekti:</p>

  <p>— Ali Rıza Bey kardeşim, sizinle çok ehemmiyetli bir şey konuşacağım, dedi... Uzun müddet tereddüt ettim... Fakat sizi çok sevdiğim ve namuslu bir insan olarak tanıdığım için...</p>

  <p>Binbaşı, ihtiyar adamın sararmaya, titremeye başladığını görerek durdu. Kısa bir tereddütten sonra:</p>

  <p>— Galiba müteessir olacaksınız, dedi.</p>

  <p>Ali Rıza Bey, hemen kendini toparladı. Münasebetsiz bir şey yaparak arkadaşını ürkütmekte mana yoktu.</p>

  <p>Bu mukaddemeye göre işiteceği şeyin onu can evinden vuracağı muhakkaktı. Fakat, ne olursa olsun hakikati mutlak öğrenmeliydi.</p>

  <p>İhtiyar adam, mümkün olduğu kadar sakin bir sesle:</p>

  <p>— Merak etmeyin, dedi. Ben çok tahammüllü bir adamım.</p>

  <p>— Fakat üzülmeyeceğinizi vaat eder misiniz?</p>

  <p>— Ateş bir yere düşsün de yakmasın, bu olmaz. Fakat gayret ederim.</p>

  <p>— Mamafih pek o kadar büyütülecek bir mesele de değil. Söylemek istediğim şey şu: Büyük kızınızın pek fazla dolaşmasına müsaade etmeseniz, daha iyisi mümkün olsa da bir zaman hiç sokağa çıkarmasanız!</p>

  <p>— Ne var? Ne olmuş?</p>

  <p>— Hiç... Sanki o yaşta bir genç kızı pek serbest bırakmak doğru değil de...</p>

  <p>— Sözünüzü değiştirmeyin. Siz, bir şeyler biliyorsunuz, hakikati bana olduğu gibi söyleyin.</p>

  <p>— Peki, ne biliyorsam söyleyeceğim. Kızınızı bir hafta evvel kibar kıyafetli bir delikanlı ile otomobile binerken gördüm. Ne kadar müteessir olduğumu tahmin edemezsiniz. Üç gün evvel de bizim çocuklar daha başka şeyler söylediler. Belki de mübalâğadır, ama!...</p>

  <p>Binbaşı, bu başka şeylerin ne olduğunu anlatmak için Ali Rıza Bey’in yeni bir ısrarını bekliyordu. Fakat artık o, bu adamın yüzüne bakacak, yeni bir şey soracak halde değildi.</p>

  <p>Sadece: “Bu da mi başıma geldi?” diyerek ayağa kalktı, sokakta birdenbire gece olmuş da bastığı yerleri görmüyormuş gibi başını önüne eğerek, bastonuyla kaldırım taşlarını yoklayarak ağır ağır yürümeye devam ediyordu:</p>

  <p>— Bu da mi başıma gelecekti? Aç kaldım, rezil oldum, türlü hakarete uğradım. Hepsini sineye çektim. Fakat namussuzluğa tahammül edemem. Mutlaka bir şeyler yapmalıyım...</p>

  <p>Evini karşıdan görünce birdenbire aklına bir şey geldi:</p>

  <p>— Binbaşı daha başka şeyler biliyordu. Adamcağızın sözünü ağzında bıraktım. Ne var, ne yok hepsini öğrenmeliyim. Bir şey yapabilmek için daha fazla malumata ihtiyacım var.</p>

  <p>Ali Rıza Bey derhal geri döndü. Arkadaşını kaçırmak korkusu ile acele acele yokuşu indi. Bunda çok isabet etmişti. Çünkü soluk soluğa kahveye girdiği zaman binbaşı da kalkmak üzere idi. Ali Rıza Bey, artık utanıp sıkılmayı kaldırarak ne biliyorsa söylemesi için arkadaşına yalvardı ve şu tafsilâtı aldı:</p>

  <p>Leyla, iki aya yakın bir zamandan beri çoluk çocuk sahibi bir avukatın metresiydi. Haftada iki gün Üsküdar iskelesinde buluşuyorlar ve otomobil ile Haydarpaşa’da bir randevuevine gidiyorlardı.</p>

  <p>Bu sözlerde bir yalan varsa günahı söyleyenlerin boynunaydı. Fakat bu, âdeta çoluk çocuğun ağzına düşmüş bir hikâye idi.</p>

  <p>Ali Rıza Bey tekrar evine gittiği zaman gece olmuştu. Hayriye Hanım, onu görür görmez:</p>

  <p>— Leyla daha gelmedi; acaba nerede kaldı? dedi.</p>

  <p>İhtiyar adam, yorgunluktan Leyla'yı düşünmeye vakti yokmuş gibi bir hareket yaptı ve kapının yanındaki bir kırık kanepeye çöktü. Kızını yine bir istintaktan geçirmeden evvel Hayriye Hanım’a bu vak’adan bahsetmek istemiyordu. Çünkü karısına emniyeti kalmamıştı.</p>

  <p>Hayriye Hanım’ın, öteden beriden bazı şeyler işittiği halde, kendisinden saklamış olması pek mümkündü. Değilse bile, kocasının fazla hiddetinden korkarak Leyla’yı müdafaaya kalkacak, kızı geldiği vakit, kaş göz işaretiyle ona bir şeyler anlatacaktı.</p>

  <p>Ali Rıza Bey, oturduğu yerde Leyla’ya soracağı sualleri tasarlarken, Hayriye Hanım mutfakta Ayşe ile beraber akşam yemeğini hazırlıyordu.</p>

  <p>On dakika geçmeden sokağın başında bir otomobil kornası öttü, biraz sonra eve telâşlı bir ayak sesi yaklaştı. Sokak kapısı aralıktı; Leyla gürültü etmekten korkuyor gibi bir tavırla içeri girdi ve mutfaktan gelen ışığa doğru yürüdü. Babasının karanlıkta oturduğu kanepeden kalktığını görünce hafif bir çığlık kopardı:</p>

  <p>— Sen misin baba? Ödümü kopardın!</p>

  <p>Ayşe, ablasının sesini işitince, elinde lamba ile mutfaktan çıktı. Onun arkasından, sıvalı kolları ile Hayriye Hanım göründü.</p>

  <p>İhtiyar kadın:</p>

  <p>— Bu saate kadar neredeydin Leyla? Meraktan çıldıracaktım, dedi.</p>

  <p>— Hiç... Bir arkadaşımla beraberdim de... Dur nefes alayım da söyleyeyim...</p>

  <p>Leyla, henüz derli toplu bir yalan hazırlamamış olacaktı Vakit kazanmak için Ayşe’den su isteyip içti.</p>

  <p>Ali Rıza Bey, merdivenin yanında ayakta duruyor, karanlıkta yüzü görünmüyordu. Sakin, ağır bir sesle:</p>

  <p>— Sen otomobille mi geldin? diye sordu.</p>

  <p>Leyla, belli belirsiz bir tereddütten sonra:</p>

  <p>— Evet, dedi, bir arkadaşıma misafir gittimdi de.</p>

  <p>Ali Rıza Bey, kızına birdenbire bir şey sezdirmek istememesine rağmen kendini tutamadı:</p>

  <p>— Bunlar, ne iyi ev sahipleri böyle?... Misafirleri evine kadar otomobille getiriyorlar... Kimmiş bu arkadaş bakalım?</p>

  <p>— Tanımazsın ki...</p>

  <p>Leyla, annesine dönerek devam etti:</p>

  <p>— Arkadaşım Haydarpaşa’daki terzisine gidiyordu. Beni de götürmek için ısrar etti... Bedava otomobil tabii reddedilmez. Fakat biraz geç kaldık...</p>

  <p>Bu Haydarpaşa sözü, Ali Rıza Bey’e bütün ihtiyatlarını unutturdu:</p>

  <p>— Arkadaşınla Haydarpaşa’ya ilk defa mi gidiyorsun?</p>

  <p>Genç kız hayretle:</p>

  <p>— Evet... dedi.</p>

  <p>— Ben pek öyle zannetmiyorum... Bu terzi Haydarpaşa'nın hangi sokağında?</p>

  <p>Leyla, tekrar babasına döndü, karanlıkta onun çehresini fark etmeye, gözlerini görmeye çalıştı. İhtiyar adamın bir şeyler sezinlediğini hissetmişti. Fakat biraz evvel kapıdan girerken çekiniyor göründüğü halde bu defa nedense fazla ehemmiyet vermedi; babasını korkutmak istediği zamanlara mahsus titiz sesiyle:</p>

  <p>— Aman, sen de baba. Amma ahret sualleri soruyorsun, dedi.</p>

  <p>Bu küstahlık, Ali Rıza Bey’i çıldırttı. İhtiyar adam, korkunç bir hiddetle kızın üstüne yürüyerek bütün bildiklerini bağıra bağıra söylemeye başladı. Hayriye Hanım:</p>

  <p>— Ali Rıza Bey, kendine gelen... Yalan, iftira... diye araya atılmak istedi. Leyla da aynı şeyi yaparsa, hatta hiç ses çıkarmazsa ihtiyar adama belki yine bir tereddüt gelecekti. Fakat o, ellerini kalçalarına dayayarak, saçaklı şallara sarılı bedenini biraz yana çevirerek meydan okuma rolü oynayan İspanyol artistleri vaziyetiyle kadife mantosuna sarıldı:</p>

  <p>— Öyle de olsa ne çıkar? Adam olaydın da kızını bu hale düşürmeyeydin!... dedi.</p>

  <p>Ayşe’nin elindeki ışık Leyla’nın yüzüne çarpıyor, onun alay ve hakaretle burkulan boyalı ağzını, etraflarındaki kara çember içinde nefretle küçülen gözlerini Ali Rıza Bey’e, bir öldürme hissi verecek tarzda parlatıyordu.</p>

  <p>İhtiyar adam, birdenbire sopasını yakalayarak:</p>

  <p>— Defol!... Şimdi evimden çık! diye bağırdı.</p>

  <p>Leyla bu defa biraz ürkek, kapıya doğru geriledi:</p>

  <p>— Zaten dur desen de duran kim? Lânet olsun senin evine! diye cevap verdi.</p>

  <p>İsyan, ihtiyar adama bir canavar kuvveti vermişti. Kollarına, bacaklarına sarılan Hayriye Hanım ile Ayşe’yi iki bez bohçası gibi silkip atarak Leyla’ya saldırdı. Bu hücum o kadar beklenmez bir şeydi ki, genç kız toparlanıp kaçmayacak olursa orada, kapının dibinde ölmese bile, mutlaka bir yerinden, ağır surete yaralanacaktı. Fakat Ali Rıza Bey, birdenbire ayağı bir yere takılmış gibi yüzüstü yere kapandı, bastonu elinden iki adım öteye fırladı.</p>

  <h1 id="sigil_toc_id_27">-XXXI-</h1>

  <p>ALİ Rıza Bey’i hafif bir nüzül örselemişti. O geceden sonra çenesi biraz yana çarpıldı. Dili belli belirsiz peltekleşti. Yürürken sol ayağını hafifçe sürümeye başladı. Fakat kendisi bunun farkında görünmüyordu. Onu yiyip bitiren asıl hastalık, içinde idi.</p>

  <p>insan içine çıkacak yüzü kalmadığı için evvelâ zamanının en çoğunu küçük odada geçirmişti. Pencerenin karşısında yarı yıkılmış bir yangın duvarı vardı. İhtiyar adam, bütün gün bu duvarın oyuklarında bitmiş cılız yeşilliği, taşların arasında kertenkele avcılığı yapan kedileri seyrediyordu. Bir meşguliyeti de öğleye doğru duvarın ortasından başlayıp ağır ağır yukarı çıkan ışığa bakarak yeni bir güneş saati icadına çalışmasıydı.</p>

  <p>Leyla gittikten sonra ev, büsbütün ıssız kalmıştı. Cılız vücudunun neresinden geldiği anlaşılmayan bir kuvvetle senelerce didinip uğraşmış olan Hayriye Hanım, bu netice karşısında birdenbire kendini bırakmıştı. İki günde bir bulaşık vık ara sıra mangala bir yemek tenceresi koymak, Ayşe'nin saçına bir tarak vurmak ona gönül bulandırıcı bir angarya gibi geliyordu.</p>

  <p>İhtiyar kadın, uzun ve kanlı bir çarpışmadan dönen bir asker gibi idi. Aldığı yaraların acısını ve nihayetsiz yorgunluğunu şimdi duyuyor, her gün bir yerinde bir hastalık, sakatlık keşfediyordu.</p>

  <p>Leyla meselesi Ali Rıza Bey’i de, onu da yüreğinin en nazik yerinden vurmuştu. Bu namus meselesi olduğu için kocası nın gösterdiği şiddeti haksız bulmuyor, fakat aynı zamanda ona karşı sebepsiz bir nefret ve dargınlık duymaktan da kendini alamıyordu.</p>

  <p>Bu hal, Ali Rıza Bey’e zaman zaman anlaşılmaz bir muamma gibi görünüyordu:</p>

  <p>— Çocuklarımızı birer birer kaybettik... İlk evlendiğimiz zaman olduğu gibi hemen hemen kuru başımıza kaldık... Bu felâketlerden sonra birbirimize bilâkis daha fazla yakınlık ihtiyacı duymamız lâzım gelmez miydi? Halbuki biz, âdeta birbirimizden nefret ediyoruz... Şu insanlık ne acayip muamma ya Rabbi!</p>

  <p>Ali Rıza Bey, bu muammanın bir eşini de gerek kendisinin gerek karısının Ayşe’ye olan muamelelerinde buluyordu. Beş çocuktan ellerinde bir bu küçük kız kalmıştı. Bu vaziyette bütün ötekilerin muhabbetini Ayşe’ye vermek, onu beş kere fazla sevmek icap etmez miydi? Halbuki çocuğa evin içinde dolaşan, hatta ayak altına geldikçe itilip kakılan bir kedi muamelesi yapılıyordu. Anlaşılan çocuklarla fincan takımları arasında pek fark yoktu. Kırıla kınla bir tek kaldıkları gibi işe yaramaz oluyorlar, bir köşeye atılıyorlardı.</p>

  <p>Ayşe, şimdi on dördünü sürüyor, ablaları gibi güzel biri olmaya başlıyordu. Fakat onun bu ilkbaharını kimin gözü görüyordu?</p>

  <p>Eski şen, geveze Ayşe, korkak bir çocuk olmuştu. Evin bir tarafında bir ölü ya da hasta yatıyormuş gibi gülmeye, yüksek sesle konuşmaya, hızlı yürümeye cesaret edemiyor, fırsat bulduğu gibi kendini ya bahçe, ya komşulara atıyordu.</p>

  <p>Birkaç ay sonra Ali Rıza Bey, bu felâkete de alıştı. Ara sıra bastonunu alarak sokağa çıkmaya başladı. Nihayet, eski kahvelerin önünden geçti. Arkadaşları cami vurarak çağırdılar. Biraz nazlanır gibi olduktan sonra içeri girdi. Kendisine edilen muamelede, eskisine nispetle, pek fazla bir değişiklik bulmadı. İyi düşünülürse doğrusu da bu değil miydi? Leyla’nın fena yola düştüğünü öğrendikten sonra göz yummuş, kızı evinde alıkoymuş olsaydı, ona namussuz demeye hakları olurdu. Fakat mademki hakikati öğrenir öğrenmez onu kapı dışarı etmiş ve bir daha adım anmamıştı; şu halde kendisini çocuğu ölmüş bir babadan ayırt etmemek, hatta haline biraz acımak lâzım gelmez miydi?</p>

  <h1 id="sigil_toc_id_28">-XXXII-</h1>

  <p>ARA SIRA evde öteki çocuklardan bahsedildiği halde, Leyla’nın ismi hiç geçmezdi. Yalnız bir gece Hayriye Hanım, dalgınlıkla Ayşe’ye “Leyla” diye seslenmişti. Ara sıra arka üstü yatarak uyur gibi gözlerini kapadığı zaman hep onu düşündüğünü Ali Rıza Bey’e anlatmıştı.</p>

  <p>Duvarda, Ali Rıza Bey’in vaktiyle çocuklarını etrafına toplayarak çektirmiş olduğu eski bir resim vardı. İhtiyar adam, bu resimde ayaklarının dibinde oturan Leyla’yı makasla kesip çıkarmış, onun yalnız babasının dizlerine sarılmış elleri kalmıştı. Çocukların anlaşılmaz münasebetsizlikleri vardır. Bir gün Ayşe bu resmi seyrederken:</p>

  <p>— Şu ellere bak, bak... Leyla ablam dizlerine sarılarak yal varıyor gibi, değil mi? demişti.</p>

  <p>Çocuğun saflığından mi, yoksa hınzırlığından mi söylediği pek anlaşılmayan bu söz üzerine Hayriye Hanım, birdenbire hıçkırmaya başladı. Ali Rıza Bey, titreyen yumruğu ile çocuğu tehdit ederek:</p>

  <p>— Yumurcak!... Bir daha onun adını ağzına aldığını işitmeyeyim, diye bağırmıştı.</p>

  <p>Fakat nedense, o günden itibaren tılsım bozulmuş oldu. Hayriye Hanım, kocasının hiddetlerine aldırış etmeyerek sık sık Leyla’dan bahsetmeye başladı. Evvelâ her vesile ile onun çocukluk vak’alarını anlatıyordu. Sonra, şimdi ne halde olduğuna dair öteden beriden kulağına çalman havadislere geçti: Kızcağızı baştan çıkaran avukat için pek fena adam demiyorlardı.</p>

  <p>Leyla’yı Taksim’de tuttuğu küçük bir apartmanda gayet iyi yaşatıyordu. Hatta onu nikâhla almak da istiyordu, ama ne çare ki karısından ayrılmanın bir yolunu bulamıyordu. Herhalde bu adam, ahlâksızlığından ziyade, Leyla’a olan fazla aşkından dolayı bu işi tutmuştu...</p>

  <p>Ali Rıza Bey: “Allah rızası için sus Hayriye... Arımdan öleceğim,” diye kulaklarını tıkamakla beraber bu havadislere memnun olmuyor da değildi. Evvelâ, ne de olsa evlâttı.</p>

  <p>Hayriye Hanım, oturduğu yerde her şeyi nasıl da öğreniyordu. İhtiyar kadın, bir gece kocasına Leyla’nın on beş günden beri hasta yattığına dair haber verdi:</p>

  <p>— Zavallı çocuk, zaten çürük bir şey... Korkuyorum. Geçen seneki hastalığı gelmiş olmasın, dedi.</p>

  <p>Bu hastalık kelimesi, Ali Rıza Bey’in zayıf kalbinde Leyla’ya karşı küçük bir merhamet ve muhabbet uyandırdı.</p>

  <p>Küstah bir tavırla mantosuna sarınıp ellerini kalçalarına dayayan, boyalı ağzını yana çarpıtarak, kara halka gözlerini hakaretle küçülterek meydan okuyan Leyla, birdenbire kayboldu, öteki hasta ve ümitsiz Leyla solgun çehresiyle yatağa uzandı.</p>

  <p>Hayriye Hanım; kocasının yüzündeki hüzünden cesaret alarak:</p>

  <p>— İzin ver... Bir kere çocuğumu göreyim! diye yalvardı.</p>

  <p>Ali Rıza Bey kızmadı, sadece:</p>

  <p>— Bu söz, senin gibi namuslu bir kadının ağzından işitilecek söz mü, Hayriye? Ölüm var, bir daha onunla yüz yüze gelmek yok! dedi.</p>

  <p>Fakat bu dakikada istemeden gözünden iki damla yaş akıverdi. İhtiyar adam, bu ağlamayı ışıktan ileri gelmiş gibi göstermek için aksi aksi lambaya baktı. Sonra, başını önüne eğerek, hasta ayağını daha ziyade sürükleyerek odadan çıktı.</p>

  <p>Hayriye Hanım bu saf hileye inanmıştı.</p>

  <p>Leyla vakasından sonra kendini birdenbire koyveren, yattığı yerde ara sıra gözlerini açıp etrafına bakmayı, sorulan suallere dudak ucuyla cevap vermeyi bile lüzumsuz bir yorgunluk addeden Hayriye Hanım’da o günlerde bazı anlaşılmaz uyanma alâmetleri belirmeye başlamıştı. İhtiyar kadın, ara sıra eteğini beline dolayarak evi temizliyor, yemek pişiriyor, komşulara gidip geliyordu. Kocasına karşı politikası da yine değişmişti. Arada bir sinsi sinsi Ali Rıza Bey’in etrafında dolaşıyor, ona ufak tefek hizmetler ediyor, tatlı sözlerle gönlünü alıyordu.</p>

  <p>Bu canlılık, onun vaktiyle ilk bozgun alâmetleri görüldüğü, evin sarsılmaya, çoluk çocuğun birbirine girmeye başladığı zamanlardaki haline ne kadar benziyordu. Ali Rıza Bey, bu değişikliğe pek iyi mana vermiyor, kendi kendine, “Dur bakalım... Bunun altından bir şey çıkacak,” ama hemen “Allah hayırlara tebdil etsin,” diye düşünüyordu.</p>

  <p>İhtiyar adam, tahmininde yanılmamıştı. Çok geçmeden bu fevkalâdelikteki hizmetin sırrı meydana çıktı. Ali Rıza Bey, bir gün elinde bir mendil zerzevatla kapıdan girdiği vakit karşısında kızı Leyla’yı buldu.</p>

  <p>Leyla: “Baba... Babacığım!” diye çırpınıp ağlayarak Ali Rıza Bey’in boynuna atılıyor, Hayriye Hanım’la Ayşe ayaklarına kapanarak yalvarıyordu.</p>

  <p>Ali Rıza Bey, adım adım geri çekilerek arkasını duvara dayadı. Gözlerini kapadı. Çehresinde fazla bir heyecan görünmüyordu. Yalnız, nefes almakta güçlük çekiyor gibi başını havaya kaldırıyor, eliyle yakasının düğmesini çözmeye çalışıyordu. Demek Hayriye Hanım’ın sık sık Leyla’dan bahsetmesinden maksat bu imiş. Bu kızla gizlice görüşerek bir plan tasarlamışlar.</p>

  <p>Evvelâ, Leyla’nın çocukluğuna ait masum hatıralarla onu yumuşatmaya çalışmışlar, sonra hastalık hikâyesi uydurulmuş. Nihayet, onun fazla hiddet, şiddet göstermemesinden alınan cesaretle bu baskın yapılmış... Plan, hiç fena değil. Ali Rıza Bey sadece: “Leyla seninle barışmak istiyor,” derlerse belki razı olmaz. Fakat birdenbire kızının yüzünü görürse belki heyecana kapılarak, düşünmeye vakit bulmadan onu kucaklayacak... Bu baskının onu birdenbire öldürmesi tehlikesini bile düşünmüyorlar.</p>

  <p>Leyla susuyor, Hayriye Hanım söylüyor; o yalvarmalarını bitirince Ayşe başlıyor ve hepsi bir ağızdan ağlıyorlar. Ali Rıza Bey, eli hâlâ yakasının düğmesinde, kızını bir daha dünya gözüyle görmemek için ettiği yemine sadık kalmak istiyor gibi bir türlü gözlerini açmıyordu.</p>

  <p>Nihayet, söz sırası ona da geldi. İhtiyar adam, gidilecek bir ikinci yolu olmayanlara mahsus sükûnetle:</p>

  <p>— Beyhude yoruluyorsunuz, dedi. Benim artık Leyla isminde bir kızım yok. Biz, birbirimiz için ölmüş sayılırız.</p>

  <p>Hayriye Hanım, Leyla ve Ayşe yarım saatten fazla uğraştılar, fakat Ali Rıza Bey’in ağzından bundan başka söz almak kabil olmadı.</p>

  <h1 id="sigil_toc_id_29">- XXXIII -</h1>

  <p>LEYLA gittikten sonra Ali Rıza Bey ile karısı arasında büyük bir kavga koptu.</p>

  <p>Hayriye Hanım, kocasını tatlılıkla yola getiremeyeceğini anladığı için birdenbire isyan bayrağını açtı:</p>

  <p>— Seni adam sandım, otuz sene sözünden çıkmadım. Ne hale geldiğim meydanda. Artık müsaade et de bir zaman da benim dediğim olsun. Senin yüzünden evlatlarımın her biri bir türlü ziyan oldu. Elimde bir bu Leyla ile Ayşe kaldı. Çocuğum bensiz yaşayamıyor. Ben de onsuz yaşayamayacağım, Leyla’ya isterse bütün dünya fena desin; o, benim için herkesten iyidir. Ya Leyla ile yaşayacağız, yahut...</p>

  <p>Hayriye Hanım, sözünün arkasını getiremedi, ağlamaya başladı.</p>

  <p>Ali Rıza Bey, gülümseyerek:</p>

  <p>— Üzülme Hanım; üzülme, dedi. Ben de senin gibi kararımı verdim. Ben, aranızdan çıkarım. Belki inşallah iyi olursunuz. Haydi, artık ferah uyu, rahatına bak.</p>

  <p>Ali Rıza Bey hakikaten kararını vermişti. Ne olursa olsun artık bu evde oturmayacaktı.</p>

  <p>Ertesi sabah erkenden bohçasını hazırladığını gören Hayriye Hanım, onu bir çocuk gibi azarladı.</p>

  <p>— Haydi, münasebetsizliği bırak... Sen, sakat bir ihtiyarsın... Bu hal ile nereye gidiyorsun? Gezip gezip geleceğin yer yine burası... Beyhude rezalete lüzum yok, dedi.</p>

  <p>Maksadı Fikret’e gitmekti. Bütün gece onun üç sene evvel Haydarpaşa istasyonunda söylediği sözleri düşünmüştü:<br /></p>

  <p>“—Pek sıkılırsan bana gelirsin baba... Kocam iyi bir adam çıkarsa, sana elimden geldiği kadar bakarım.”</p>

  <p>İçinde gizli bir ümit vardı. Belki Fikret, onu yanında alıkoyar, böylece sefalet ve namussuzluk içinde sürünmekten kurtulmuş olurdu. Gerçi çocuklarından hiçbirine yük olmak istemezdi, ama ne yapsın; düşmez kalkmaz bir Allah’tı.</p>

  <p>Ali Rıza Bey’in bu ümidi ancak Adapazarı’nda, geç vakit bir polisin yardımıyla, damadının karanlık bir sokak nihayetindeki evini bulduğu saate kadar sürdü.</p>

  <p>Taşlıkta sofrayı toplamakla meşgul bulunan Fikret, onu görünce hayretten ziyade korku ve tereddütle:</p>

  <p>— Sen misin baba?... Hayırdır inşallah? dedi.</p>

  <p>Ali Rıza Bey, soğuk bir tavırla elini öpen kızını kucaklamaya cesaret edemeyerek hafif hafif omuzlarını okşarken vahşi tavırlı iki çocuğun merakla kendilerine baktığını fark etti. Sonra oda kapılarından birinde uzun boylu, beyaz bıyıklı bir adam göründü.</p>

  <p>Genç kadın, toz, toprağa bulanmış, yol yorgunluğu ile bir kat daha düşkünleşmiş bu kılıksız ihtiyardan utanıyormuş gibi:</p>

  <p>— Babam bize misafir gelmiş, dedi.</p>

  <p>Misafir!... Fikret, bu iki kelime ile kocasına: “Korkma, yahut kızma... Bir, iki gün sonra gidecek demek istememiş miydi?</p>

  <p>Damat, Ali Rıza Bey’i soğuk bir tavırla karşıladı, Fikret’e:</p>

  <p>— Baban yoldan geldi, açtır. Yemek hazırla, diye emir verdi.</p>

  <p>İhtiyar adam, daha bu eve ayak atarken yüzüne çarpılan havadan anlamıştı ki, kızı burada mesut olamamıştır.</p>

  <p>Fikret, birkaç sene içinde âdeta çökmüş, orta yaşlı bir dışarlıklı kadın olmuştu. Babasına yemek hazırlamak için gidip gelirken mütemadiyen çocukları haşlaması, onun büsbütün hırçınlaştığını gösteriyordu.</p>

  <p>Biraz sonra Ali Rıza Bey, önüne konan bir sahan patatesi yemeye çalışırken ona İstanbul’dakilerden havadis sordular. Baş başa kaldıkları zaman kızma şüphesiz her şeyi anlatacaktı.</p>

  <p>Yalnız, ne de olsa bir el adamı olan damadının yanında birdenbire açılmak istemedi; bu gecelik sorulan sualleri bazı beylik cevaplarla geçiştirmeye çalıştı.</p>

  <p>Fakat, onlar olan biten şeylerin onda birini bile öğrenmemiş olmalarına rağmen, sinirlilik, hiddet alâmetleri göstermeye başladılar.</p>

  <p>Damat:</p>

  <p>— Biz zaten bazı şeyleri işitiyorduk, dedi.</p>

  <p>Fikret:</p>

  <p>— Ah, baba... Darılma, ama kabahatin büyüğü sende... Bilirsin ya, “Baba, gözlerini aç! Bunların hepsi serseri... Sakalını ellerine vermeye gelmez,” diye ne kadar çırpındım; dinlemedin, diye çıkıştı.</p>

  <p>Kocası, ondan cesaret alarak daha ağır sözler sarf etmeye başladı:</p>

  <p>— Fikret’in hakkı var... Siz, gün görmüş, büyük mevkiler işgal etmiş bir adamsınız... Bu kadar gevşek davranmayacağınız... “Ben böyle istiyorum, böyle olacak,” derdiniz. Kim ağzını açarsa beline vurduğunuz gibi tekmeyi kapı dışarı... Bitti, gitti... Evin efendisi, babası olayım da Fikret’in dediği gibi, sakalımı çoluk çocuk eline vereyim... Olacak şey mi bu?</p>

  <p>Zaten yol yorgunluğundan tıkanmış olan Ali Rıza Bey’in lokmalar boğazında düğümleniyordu. Acı bir gülümseme ile boynunu bükerek:</p>

  <p>— Ne yapalım... Kader... Talih... dedi.</p>

  <p>Evde Fikret’ten başka iki çocuklu bir dul görümce vardı. Başka boş oda olmadığı için Ali Rıza Bey’e kapının yanındaki misafir odasına bir yatak yaptılar.</p>

  <p>İhtiyar adam, Adapazarı’nda on beş günden fazla duramadı. O da ne zahmetle! Fikret’i o kadar yabancı bulmuştu ki, ona söylemek istediği şeylerden hiçbirini söyleyemedi. Hem kızı istese bile kendi yanında alıkoyamayacak olduktan sonra, buna ne lüzum kalırdı?</p>

  <p>Kızının gerçi: “Pek darda kalırsan gel baba; sana bakarım!” diye bir vaadi vardı, ama bu da bir şarta bağlı idi: Fikret’in o vakit bunu söylerken, “Belki rahat bir evim olur,” dediğini gayet iyi hatırlıyordu. Halbuki zavallı çocuğun bu ümidi boşa çıkmıştı. Burası da başka türlü bir cehennemdi.</p>

  <p>Ali Rıza Bey, Fikret’in hemen her gün kaynana ile, görümce ile, kocasıyla, üvey çocuklarıyla pençeleştiğini görüyordu. Bereket versin ki kızı, dişli bir kadın olmuştu.</p>

  <p>Ali Rıza Bey, bu kavgalardan bazılarının da kendi yüzünden çıktığını sezinlemeye başladı. Bir gün Fikret’in kaynanasına: “Bir daha babamın adını ağzınıza aldığınızı işitmeyeceğim. Evinizi başınıza yıkarım,” diye haykırdığını kulağıyla işitti.</p>

  <p>Demek bu evde çektiği yetmiyormuş gibi, Fikret, bir de kendi yüzünden söz altında kalıyordu.</p>

  <p>Genç kadın o gece de, her zamanki gibi sırtında bir yığın yatak, yorganla misafir odasına girince, ihtiyar adam:</p>

  <p>— Benim için yorulduğunu görünce içim parçalanıyor Fikret, dedi, fakat bu artık son gece... İzin verirsen ben, yarın gideyim...</p>

  <p>Ali Rıza Bey, “izin verirsen” demekle kendini güya kovulmuş bir adam mevkinden kurtarıyordu.</p>

  <p>— Neden bu acele baba? dedi.</p>

  <p>— Acele değil kızım, seni bu kadar gördüm ya...</p>

  <p>Fikret, biraz düşündükten sonra mahzun bir tavırla:</p>

  <p>— Baba! dedi</p>

  <p>— Ne var kızını?</p>

  <p>Genç kadın, ona çok ehemmiyetli bir şey söylemeye karar vermiş gibiydi.</p>

  <p>Fakat kısa bir teredütten sonra bunun lüzumsuzluğuna &nbsp;hükmetmiş gibi vazgeçti.</p>

  <p>— Demek yarın yolculuk! dedi. Bari erken yat... Allah rahatlık versin.</p>

  <p>O çıktıktan sonra, ihtiyar adam:</p>

  <p>— Ben bu tavrı, sesi nereden hatırlıyorum? diye düşündü ve çok geçmeden buldu.</p>

  <p>Oğlu Şevket de vaktiyle birkaç defa böyle açılacak gibi olmuş ve susmuştu.</p>
</body>
</html>
