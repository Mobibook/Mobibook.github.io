<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre4">KLEİNE SHEİDEGG - 9 TEMMUZ</h1>

  <p class="calibre1"><br class="calibre2" /></p>

  <p class="calibre1">Jonathan geç kalktı. Giyinip tıraş olurken güneş yükseldi ve Eiger'ın kuzey yamacına bakan çayırlıkta çiğ kalmadı. Lobide genç insanlardan oluşan bir grubun yanından geçti Serin taze hava yüzlerini germiş, gözlerini parlatmıştı. Tepelerde dolaşmışlardı ve kalın kazaklarından etrafa hâlâ bir serinlik yayılıyordu.</p>

  <p class="calibre1">Otel müdürü yanına gelip sır verir gibi konuştu.</p>

  <p class="calibre1">"Geldiler, Herr Doktor. Sizi bekliyorlar."</p>

  <p class="calibre1">Jonathan başını sallayıp yemek salonunun girişine doğru yürüdü. Odaya bakınca onları hemen gördü. Tavandan yere kadar uzanan ve dağa bakan pencerenin kenarına oturmuşlardı; masaları güneş ışığı içindeydi ve renkli kazakları, loş ve az insan bulunan odada hemen dikkati çekiyordu. Ben'in, deneyiminin ve yaşının verdiği doğal ayrıcalıkla grubun sosyal lideri olduğu açıktı.</p>

  <p class="calibre1">Jonathan yaklaşırken erkekler ayağa kalktı. Ben onları tanıştırdı.</p>

  <p class="calibre1">"Jonathan Hemlock, bu Gene-Paul Bidette." Bidet bu yabancı telaffuzdan hiçbir şey anlamamıştı.</p>

  <p class="calibre1">Jonathan elini uzattı.</p>

  <p class="calibre1">"Mösyö Bidet."</p>

  <p class="calibre1">"Sizinle karşılaşmayı çok istiyordum, Mösyö Hemlock. Bidet'nin köylülere benzeyen gözleri Jonathan'ı inceledi.</p>

  <p class="calibre1">"Ve bu da Karl Freytag."</p>

  <p class="calibre1">Jonathan, Freytag'ın elini gereksiz yere şiddetle sıkmasından eğlendi.</p>

  <p class="calibre1">"Herr Freytag."</p>

  <p class="calibre1">"Herr Doktor." Freytag sertçe başını salladı ve oturdu.</p>

  <p class="calibre1">"Ve bu da Anderil Mayor."</p>

  <p class="calibre1">Jonathan, Meyer'in alaylı mavi gözlerindeki profesyonel takdire gülümsedi.</p>

  <p class="calibre1">"Sizin hakkınızda çok yazı okudum, Anderl" dedi Almanca.</p>

  <p class="calibre1">Anderl yumuşak Avusturyalı aksanıyla</p>

  <p class="calibre1">"Ben de sizin hakkınızda yazılar okumuştum" diye cevap verdi.</p>

  <p class="calibre1">Jonathan, "Yani" dedi, "ikimiz de birbirimiz hakkında çok şey okuduk."</p>

  <p class="calibre1">Anderl sırıttı.</p>

  <p class="calibre1">"Bu bayan da Madam Bidette." Ben sıkıcı toplumsal görevi biter bitmez oturdu.</p>

  <p class="calibre1">Jonathan uzatılan parmakları sıktı ve koyu güneş gözlüklerinde kendi yansımasını gördü.</p>

  <p class="calibre1">"Madam Bidet."</p>

  <p class="calibre1">Kadın, Madam Bidet olduğu için bir omuz silkme, bir selam ve Jonathan'a duyulan takdir anlamına gelen —hepsi de Parizyen bir jestti— bir şekilde hafifçe başını eğdi.</p>

  <p class="calibre1">"Burada oturup gevezelik ediyor ve dağa bakıyorduk." Ben, Jonathan garsona kahve ısmarladıktan sonra açıklama yaptı.</p>

  <p class="calibre1">Madam Bidet, "Jean-Paul'ün bir yıldır sözünü ettiği bu dağın bu kadar güzel olduğunu bilmiyordum" dedi. O sabah ilk kez güneş gözlüklerini çıkararak sakin gözlerini Jonathan'a çevirdi.</p>

  <p class="calibre1">Jonathan Eiger'ın soğuk, gölgeli yamacına ve doruktaki bulutlara baktı.</p>

  <p class="calibre1">Bidet, "Ben olsam güzel demezdim" diye atıldı. "Belki görkemli, <span class="calibre7">ama güzel değil."</span></p>

  <p class="calibre1">"Güzel olan çatışma ve fetih olasılığıdır." Freytag kesin bir tavırla <span class="calibre7">açıkladı.</span></p>

  <p class="calibre1">Anderl dağa baktı ve omuz silkti. Bir dağı güzel ya da çirkin diye düşünmediği çok açıktı. Yalnızca zor ya da kolay diye düşünürdü dağları.</p>

  <p class="calibre1">Freytag, Jonathan'ın kahvesi getirilince, "Bütün kahvaltınız bu mu, Herr Doktor?" diye sordu.</p>

  <p class="calibre1">"Evet."</p>

  <p class="calibre1">Freytag, "Yiyecek tırmanışa hazırlanmanın önemli bir kısmıdır" dedi.</p>

  <p class="calibre1">"Bunu aklımda tutacağım."</p>

  <p class="calibre1">"Meyer'in de sizin gibi tuhaf yeme alışkanlıkları var."</p>

  <p class="calibre1">"Ya? Tanıştığınızı bilmiyordum."</p>

  <p class="calibre1">Alman, "Evet" dedi. "Bu tırmanışı organize ettikten hemen sonra onu aradım ve ritimlerimizi birbirine uydurmak için birkaç kısa tırmanış yaptık."</p>

  <p class="calibre1">"Sanırım sizin ritminizi onunkine uydurmak için."</p>

  <p class="calibre1">Bidet konuşmanın soğuk tonuna dostça bir tavırla karşılık verdi.</p>

  <p class="calibre1">"Hepimiz birbirimize adlarımızla hitap etmeliyiz. Kabul ediyor musunuz?"</p>

  <p class="calibre1">Jonathan, "Korkarım eşinizin adını bilmiyorum" dedi.</p>

  <p class="calibre1">Kadın, "Anna" dedi.</p>

  <p class="calibre1">Jonathan adı kendi kendine tekrarladı ve yalnızca doğuştan İngilizce konuşan birinin anlayabileceği şekilde gülümsedi..</p>

  <p class="calibre1">Karl, Ben'e resmi tavırla "Hava raporları nasıl?" diye sordu.</p>

  <p class="calibre1">"Fazla iyi değil. Bugün açık; belki yarın da. Fakat üstümüze gelen soğuk hava cepheleri havanın kötüleşeceğini gösteriyor."</p>

  <p class="calibre1">Karl, "Şey, bu sorunu çözüyor" dedi.</p>

  <p class="calibre1">Jonathan kahvesini yudumlayarak "Neyi çözüyor?" diye sordu.</p>

  <p class="calibre1">"Şimdi yola çıkmalıyız."</p>

  <p class="calibre1">"Kahvemi bitirecek kadar zamanım var mı?"</p>

  <p class="calibre1">"Demek istiyorum ki olabildiğince çabuk yola çıkmalıyız."</p>

  <p class="calibre1">Ben, Karl'a inanamadan baktı.</p>

  <p class="calibre1">"Üç gün içinde fırtına olasılığı olsa bile mi?"</p>

  <p class="calibre1">"İki günde tırmanıldı." Karl sertti ve savunmaya geçmişti.</p>

  <p class="calibre1">'Ta siz iki günde tırmanamazsanız? Kötü havada orada çivilenip kalırsanız?"</p>

  <p class="calibre1">Jean-Paul, "Benjamin önemli bir noktaya parmak bastı" dedi. "Ço<span class="calibre7">cukça risklere atılmamalıyız."</span></p>

  <p class="calibre1">"Çocukça" kelimesi Karl'ı sinirlendirdi. "Biraz risk olmadan dağcılık yapılamaz. Belki gençler bu risklere daha kolayca atılır."</p>

  <p class="calibre1">Jonathan gözlerini dağdan çekerek Ben'e baktı. Ben ise gözlerini kapayıp dudaklarını büktü, ağır ağır başını salladı.</p>

  <p class="calibre1">Anderl tartışmaya katılmıyordu. Aslında tüm dikkatini terastaki çekici genç kızlara vermişti. Jonathan iki günlük hava sınırında dağa tırmanma konusunda onun fikrini sordu. Anderl alt dudağını sarkıtıp omuz silkti. İyi ya da kötü havada tırmanmaları onun için fark etmezdi. Her ikisi de ilginç olurdu. Fakat bugün ya da yarın tırmanmayacaklarsa, yapacak başka işleri vardı.</p>

  <p class="calibre1">Jonathan ondan hoşlandı.</p>

  <p class="calibre1">Karl, "Demek ki başa başız" dedi. "İki kişi dağa tırmanmaktan yana, iki kişi karşı çıkıyor. Demokratik sürecin ikilemi. Nasıl bir uzlaşma öneriyorsunuz? Yolun yarısını tırmanalım mı?" Sesi alaycıydı.</p>

  <p class="calibre1">Jonathan "Üç kişi karşı çıktı" diyerek onu düzeltti. "Ben'in de oy hakkı var."</p>

  <p class="calibre1">"Fakat o bizimle tırmanmayacak."</p>

  <p class="calibre1">"Ben bizim yer adamımız. Kayaya dokunana kadar oydan da fazla gücü var. Tüm kontrol onda."</p>

  <p class="calibre1">"Ya? Buna karar verildi mi?"</p>

  <p class="calibre1">Anderl gözlerini terastaki kızlardan almadan konuştu.</p>

  <p class="calibre1">"Her zaman böyle olur" dedi. "Şimdi son sözü yer adamı söyler, yüzeye çıkınca da <span class="calibre7">lider."</span></p>

  <p class="calibre1">"Çok iyi." Karl kaybettiği noktada tartışmayı kesti. "Bu bizi başka bir konuya getiriyor. Kim lider olacak?" Karl kendisini itirazlara karşı savunmaya hazır bir şekilde masadakilere baktı.</p>

  <p class="calibre1">Jonathan kendisine bir fincan kahve daha koydu ve kahve önerdi. Bu öneri Karl'ın başını sert bir şekilde sallamasıyla, Jean-Paul'ün fincanının üstüne elini koymasıyla, Anna'nın parmaklarıyla yaptığı bir hareketle, Anderl'in dikkat etmemesiyle ve Ben büyük bira bardağıyla reddedildi. Jonathan sakin sakin, "Sanırım senin lider olacağın kararlaştırılmıştı, Karl" dedi.</p>

  <p class="calibre1">"Gerçekten de öyleydi. Fakat bu karar, ekibin Amerikalı üyesinin talihsiz bir kaza geçirmesinden ve yerine böyle uluslararası üne sahip — en azından birkaç yıl önceye kadar— birinin gelmesinden önceydi."</p>

  <p class="calibre1">Jonathan gülümsemekten kendini alamadı.</p>

  <p class="calibre1">Karl devam etti.</p>

  <p class="calibre1">"Yani kesin karar vermek zorundayız. Herkesin liderin kim olacağı konusunda fikir birliği içinde olmasını istiyorum."</p>

  <p class="calibre1">Jean-Paul, "İyi bir noktaya değindin" dedi. "Jonathan'ın daha önce dağa iki kere tırmandığı biliniyor."</p>

  <p class="calibre1">Fransızlara özgü mantıksallık Tötonik kesinlikle karşılandı.</p>

  <p class="calibre1">"İzninle bir düzeltme yapacağım. İyi doktor iki kere dağa tırmanamadı. Size saldırmak istemem Herr Doktor, fakat bu başarısızlığın otomatik olarak size liderlik etme hakkı verdiğini düşünmüyorum."</p>

  <p class="calibre1">"Buna aldırmam. Sizin liderlik etmeniz bu kadar önemli mi?"</p>

  <p class="calibre1">"Grubumuz için önemli. Klasik çıkıştan kesinlikle farklı yeni bir yol bulmak için aylarımı harcadım. Bu yolu açıkladığım zaman siz de iyi düşünülmüş ve mantıklı bir yol olduğunu kabul edeceksiniz. Yeni bir yolla yamaca çıkmak da bizi rekorlar kitabına geçirecek."</p>

  <p class="calibre1">"Ve bu da sizin için önemli."</p>

  <p class="calibre1">Karl ona şaşkınlıkla baktı.</p>

  <p class="calibre1">"Elbette."</p>

  <p class="calibre1">Anderl iskemlesini masadan uzaklaştırdı ve ince, yanmış yüzünde eğlenceli bir ifadeyle iktidar savaşını izledi.</p>

  <p class="calibre1">Anna, bakışlarını Jonathan'dan Karl'a kaydırarak can sıkıntısından kendisini kurtarmaya çalıştı. Karl da Jonathan da grubun doğal liderleriydi. Jonathan, kadının seçim yaptığını sezdi.</p>

  <p class="calibre1">Jean-Paul yumuşak bir şekilde "Neden burada kesmiyoruz?" diye sordu. "Bu öğleden sonra planladığın yolu gözden geçiririz, Karl. Yol bize iyi gelirse, o zaman dağda lider sen olursun. Fakat yamaca çıkana kadar Benjamin tüm kontrolü elinde tutacak."</p>

  <p class="calibre1">Karl kabul etti, yeni yolun onları ikna edeceğinden kuşkusu yoktu. Ben Karl'a sıkıntıyla baktı. Jonathan da kabul etti. Anderl için şu ya da bu kişi lider olmuş fark etmezdi.</p>

  <p class="calibre1">"Tamam!" Jean-Paul, ona göre hoş olmayan bir tartışmanın sonunu noktalamak için ellerini çırptı. "Şimdi kahvelerimizi içip birbirimizi tanıyacağız. Tamam mı?"</p>

  <p class="calibre1">Jonathan "Ya?" dedi. "Seninle Karl'ın tanıştığınızı sanıyordum."</p>

  <p class="calibre1">Jean-Paul gülümseyerek "Neden bunu düşünüyorsun?" diye sordu.</p>

  <p class="calibre1">"İşleriniz nedeniyle. Senin şirketin aeresol üretiyor, onunki böcek ilacı. Doğal olarak..." Jonathan omuz silkti.</p>

  <p class="calibre1">Karl böcek ilacından söz edildiğini duyunca kaşlarını çattı.</p>

  <p class="calibre1">"Ah! Anlıyorum" dedi Jean-Paul. "Evet, bunun doğal bir yanlış olduğunu görebiliyorum. Aslında burada ilk kez karşılaşıyoruz. İş alanlarımızın bağlantılı olması yalnızca bir rastlantı."</p>

  <p class="calibre1">Anna pencereden dışarıya bakarak konuştu. "Aslında Avrupa'daki bütün sıvı üreticilerinin evimize geldiğini sanıyordum."</p>

  <p class="calibre1">Jean-Paul gülerek Jonathan'a göz kırptı. "İş arkadaşlarımdan bazılarını biraz sıkıcı bulur."</p>

  <p class="calibre1">Jonathan "Ya?" diye cevap verdi gözlerini açarak.</p>

  <p class="calibre1">Konuşma önemsiz konulara yöneldi ve on beş dakika sonra Ben ayağa kalkıp malzemeleri gözden geçirmek istediğini söyleyerek izin istedi.Anderl ona yardım etmeye karar verdi ve ikisi birden gittiler.</p>

  <p class="calibre1">Jonathan, topallığını telafi etmek için hoplaya sıçraya yürüyen Ben'in gidişini seyretti. Aklına bir düşünce geldi.</p>

  <p class="calibre1">Karl'a, "Geçen ay yaralandığını duydum" dedi.</p>

  <p class="calibre1">"Evet. Düştüm. Fazla önemli bir şey değil."</p>

  <p class="calibre1">"Sanırım bacağın incinmiş."</p>

  <p class="calibre1">"Evet. Bir kayaya çarptım. Emin ol tırmanışımı asla etkilemeyecek."</p>

  <p class="calibre1">"İyi."</p>

  <p class="calibre1">Karl ile Jean-Paul her ikisinin de tırmandığı dağlar hakkında koyu bir sohbete dalarak yollarla olayları karşılaştırmaya başladılar. Jonathan oturup kahvesini içerek üçünü inceleme fırsatı buldu. Ekipteki hiçbir kişinin davranışında, Jonathan'ın kim olduğunu ve neden burada bulunduğunu bildiğini ortaya koyacak bir şey yoktu.</p>

  <p class="calibre1">Anna Bidet'nin düşünceleri içe yöneldi. Hızlı, akıllı gözlerini uzun kirpikleri örtüyordu. Bir süre kendisiyle arkadaşlık etmekten memnun olarak konuşmadı. Zaman zaman çevresindeki erkeklere bakıyor ve konuşmada ilginç bir şey olmadığına karar vermeden önce dinliyor, sonra kendi içine geri dönüyordu. Jonathan ona bakmaya devam etti. Kadının giysileri, ara sıra yaptığı yorumlar, zaman zaman eğlenceli ya da soru sorar gibi bakışları: hepsi önceden prova edilmiş gibiydi ve etkiliydi. Aynı zamanda hem onurlu hem de kışkırtıcı bir görüntüsü vardı — belirli bir sınıf ve yaştaki Parisli kadınların sahip olduğu bir ayrıcalık.</p>

  <p class="calibre1">Jonathan'ın kendine baktığını hissederek dalgınlığından kurtuldu. Nazik ve eğlenerek ona doğru döndü.</p>

  <p class="calibre1">Sakin sakin, "İlginç bir kombinasyon" dedi.</p>

  <p class="calibre1">"Hangisi?"</p>

  <p class="calibre1">"Sanat eleştirmeni, akademisyen ve dağcı. Eminim daha fazla özellikleriniz de vardır."</p>

  <p class="calibre1">"Hangi sonuca vardınız?"</p>

  <p class="calibre1">"Hiç."</p>

  <p class="calibre1">Jonathan başını sallayıp, kesinlikle kadının dünyasından olmayan Jean-Paul'e döndü. Yeni zenginliği giysileri gibi ona uyuyordu. Fazla kusursuz değildi, çünkü elbiseleri tam taşıyamıyordu. Önemli bir tırmanış yapacak yaşı geçmişti, fakat iri yarı köylü vücudunda hiç yağ yoktu. Bir gözü trajik bir palyaço gibi düşüktü, fakat ifadesi canlı ve zekiydi. <span class="calibre7">Uzun bir burnu vardı, ağzı da tıpkı Fransız köylülerinki gibi çarpıktı.</span></p>

  <p class="calibre1">Jonathan onun özelliklerini değerlendirdi. Tartışmadan hoşlanmaması ve mantıklı hoşgörüsü onu dağcılara özgü dinamik ve saldırgan kişilikler arasında ideal bir kişi haline getiriyordu. En azından duygusal olarak bir boynuzlu olması çok yazıktı. Jonathan onu bir elinde mum diğer elinde bir pispot ile gece yatağa girerken hayal etti.</p>

  <p class="calibre1">Kötü bir görüntüydü, bu yüzden dikkatini Karl Freytag'a kaydırdı. Karl o sırada dikkatle Jean-Paul'ün bir mevsim önce Dru'da seçtiği yolun yanlışlığını tartışıyordu. Jean-Paul gülüp, "Bütün bildiğim doruğa ulaştığım ve geri döndüğüm!" dediği zaman, Karl omuz silkti. Sorunu bu kadar hafife alan biriyle tartışmak niyetinde değildi.</p>

  <p class="calibre1">Karl'ın yüzü düzgün ve güzeldi, fakat ilginç olamayacak kadar hareketsizdi; yakışıklıydı, fakat çekici değildi. Sarı —aslında renksiz— saçları güzel ve ince telliydi. Saçlarını geniş, saldırgan derecede zeki alnından geriye doğru taramıştı. Ekipteki en uzun boylu adamdı ve dimdik oturmasına karşın vücudu aptalca görünmesine neden olmuyordu.</p>

  <p class="calibre1">"İyi!" Jean-Paul Karl'la konuşmasını keserek Jonathan ile Anna'ya döndü. "Siz ikiniz pek konuşmuyorsunuz."</p>

  <p class="calibre1">Jonathan, "Sessizlikleri karşılaştırıyorduk" dedi, "ve eşinizinki benimkinden çok daha ilginç."</p>

  <p class="calibre1">"O harika bir kadındır." Jean-Paul karısına gizlemediği bir gururla baktı.</p>

  <p class="calibre1">"Buna inanırım."</p>

  <p class="calibre1">"Şanssız evliliğini yapmadan önce balerindi." Jean-Paul, evliliklerinin toplumsal ve duygusal olarak denk olmayan bir evlilik olduğunu söyleyerek kendini koruma alışkanlığı edinmişti. Yalnızca bir imalatçı olduğu için değil, şirketi komik bir şekilde sıradan ev aletleri yapıyordu.</p>

  <p class="calibre1">Anna hafifçe güldü. "Jean-Paul beni Kariyerimin doruğundayken sahneden uzaklaştırdığını düşünmekten hoşlanıyor. Aslında yaş ve azalan popülerlik aynı şeyi zaten yapacaktı."</p>

  <p class="calibre1"><span class="calibre7">"Hiç de değil!" Jean-Paul heyecanla araya girdi. "Kimse onun yaşını tahmin edemez. Kaç yaşında olduğunu düşünüyorsun, Jonathan?" Jonathan her ikisi adına da utanç duydu.</span></p>

  <p class="calibre1">"Kocam açık sözlülüğe hayrandır, Doktor Hemlock. Nazikliği sinsilik olarak görür."</p>

  <p class="calibre1">"Hayır. Haydi, Jonathan. Sence Anna kaç yaşında?" Jonathan ellerini çaresizlikle kaldırdı.</p>

  <p class="calibre1">"Ben —ah— bir adam düşünün ki doğayı mı yoksa bu bayanı mı öveceğine karar veremeden yaş tahmininde bulunuyor."</p>

  <p class="calibre1">Fazla iyi değildi, fakat Anna elinin üç parmağını ses çıkarmadan birbirine vurarak onu alkışladı.</p>

  <p class="calibre1">Burada konuşulanların önemli olmayacağını sezen Karl ayağa kalktı ve gitmek için izin istedi. Jean-Paul iskemlesini masaya yaklaştırdı.</p>

  <p class="calibre1">Eiger'e rüyada gibi bakarak "Gerçekten muhteşem" dedi. "Son dağım için mükemmel bir seçim."</p>

  <p class="calibre1">"Son dağın mı?"</p>

  <p class="calibre1">"Artık genç değilim, Jonathan. Bunu bir düşün! Kırk iki yaşındayım, bu dağı tırmanan en yaşlı adam olacağım. Bu iki genç harika dağcılar. Senle ben bir hayli uğraşacağız. Sen —beni bağışla fakat— sen...?"</p>

  <p class="calibre1">"Otuz yedi."</p>

  <p class="calibre1">"Ah! Karımın yaşında!"</p>

  <p class="calibre1">Kadın yorgun bir şekilde gözlerini kapayıp açtı.</p>

  <p class="calibre1">Jonathan konuyu değiştirmek için, "Dağcılıkla ilgileniyor musunuz, Anna?" diye sordu.</p>

  <p class="calibre1">"Özel olarak ilgilenmiyorum."</p>

  <p class="calibre1">"Fakat geri döndüğüm zaman benimle gurur duyacak, değil mi canım?"</p>

  <p class="calibre1">"Büyük bir gurur duyacağım."</p>

  <p class="calibre1">"Kendimi hiç böyle iyi hissetmemiştim." Jean Paul kollarını gerdi ve birini Anna'nın omuzuna doladı. "Benim yaşımda mümkün olan en iyi <span class="calibre7">forma girdiğimi hissediyorum. Geçen altı ay boyunca her gece çok yönlü bir kültür fizik yaptım. O kadar geç saate kadar çalışıyorum ki yanına geldiğimde karım genellikle uyumuş oluyor." Gülüp kadının sırtına pat pat diye vurdu.</span></p>

  <p class="calibre1">Jonathan, "Demek şimdi Anna da tırmanışını görmeye can atıyor" <span class="calibre7">dedi.</span></p>

  <p class="calibre1">Anna ona bir göz attıktan sonra, hafif bir yağmurun başladığı dışarıya baktı.</p>

  <p class="calibre1">Jean-Paul alışkanlıkla havaya küfretti, fakat Bern Alpler'indeki deneyimi bu yağmurun değil daha önceki güneşin istisna olduğunu söylüyordu.</p>

  <p class="calibre1">Ciddi bir tavırla "Bu yağmur yükseklere taze kar getirecek" dedi.</p>

  <p class="calibre1">Jonathan, "Evet" diyerek aynı fikirde olduğunu belirtti. Fincanına yeniden kahve koydu ve terasa çıkmak için izin istedi. Orada saçağın altında durarak yağmurun kokusunu içine çekecekti.</p>

  <p class="calibre1">Gökyüzü kurşuni renkteydi. Rüzgar yoktu. Jonathan kahvesini yudumlayarak yağmurun otların üzerindeki sesini dinledi.</p>

  <p class="calibre1">Soğukkanlı insanlardı. En azından içlerinden biri soğukkanlıydı. Muhtemel onaylama hedefleriyle tanışmıştı, fakat hiçbir hareket, hiçbir sinirli davranış, hiçbir bakış ona ipucu vermemişti. Araştırma ona hedefin kimliğini bildirene kadar Jonathan tehlikeli bir zeminde olacaktı.</p>

  <p class="calibre1">Kuzey yamacının üst kısmına sis indi. Alman spor yazarlarının Eiger'ı tırmanmaya kalkışan her ekibe yapıştırdıkları etiketi hatırladı. Nordwand, Kuzey Duvarı yerine Mordwand, Katil Duvar diyorlardı. Alman ve Avusturyalı gençlerin Eigenvand'a karşı yaşamlarını feda ettikleri günler geride kalmıştı; büyük isimler yamacı fethetmişti: Hermann Buhl, Lionel Terray, Gaston Rebuffat. Ayrıca düzinelerce başka insan da bu dağa tırmanmıştı. Fakat gene de Jonathan kahvesini yudumlayıp çayırlığa bakarken iki kez onu geri püskürten yamacı denemek için artan bir istek duydu.</p>

  <p class="calibre1">Ben'in odasına çıkarken koridorda Anderl ile karşılaşıp selam verdi. Kesinlikle tarak yüzü görmemiş koyu saçlarıyla bu kısa boylu güçlü kuvvetli oğlandan hemen hoşlandı. Anderl'in uzun güçlü parmakları doğa tarafından kayanın en küçük çukuru bulmak için yaratılmıştı. Anderl'in onaylama hedefi olduğu ortaya çıkarsa kötü olurdu.</p>

  <p class="calibre1">Ben'in kapısını çalmasına "Defolun!" cevabı geldi.</p>

  <p class="calibre1">Jonathan kapıyı açıp içeri girdi.</p>

  <p class="calibre1">"Oh, sen misin eski dostum? İçeri gir. Ve arkandaki kapıyı kilitle."</p>

  <p class="calibre1">Jonathan yatağın üstündeki naylon örtüyü kaldırarak uzandı.</p>

  <p class="calibre1">"Bu sert karşılama da ne böyle?"</p>

  <p class="calibre1">Ben ağırlığı eşitsiz paylaştırarak sırt çantalarını yerleştiriyordu. Fakat iyi bir kamp için gerekli herşeyi koymaya özen gösteriyordu.</p>

  <p class="calibre1">"Oh, şu gazetecilerden biri olduğunu zannettim." Bir kayışı sımsıkı bağlarken kendi kendine bir şeyler homurdandı. Sonra, "Her beş dakikada bir kapıma gelmiyorlarsa kör olayım. Burada bir televizyon ekibi bile var. Bunu biliyor muydun?" dedi.</p>

  <p class="calibre1">"Hayır. Fakat şaşırmadım. Eiger Kuşları artık otele doldu. Otel doldu taştı da Alpiglen ile Grindelwald'a bile gidiyorlar."</p>

  <p class="calibre1">"Anasına..."</p>

  <p class="calibre1">"Fakat en sırtı kalınları bu otelde."</p>

  <p class="calibre1">Ben bir sırt çantasını homurdanarak bağladı.</p>

  <p class="calibre1">"Kim örneğin?"</p>

  <p class="calibre1">Jonathan Yunanlı bir tüccarla yeni aldığı Amerikan sosyetesinden karısının adlarını söyledi. Otel yönetimi terastaki teleskopların birinin üstüne üçgen bir çadır kurmuştu. Çadır ipektendi ve ısıtıcılar, küçük bir soğutucu bile içine konulmuştu. Teleskop dezenfekte edildikten sonra onların kişisel kullanımlarına açık olacaktı. Onları daha düşük düzeydeki Eiger Kuşları'ndan ayrı tutmak için her tür sosyal önlem alınmıştı, fakat Yunanlının müsrifliği ve kaba şakaları hemen basının ilgisini çekmişti.</p>

  <p class="calibre1">Jonathan odanın bir köşesinde duran güçlü bir pirinç teleskop gördü.</p>

  <p class="calibre1">"Bunu yanında mı getirdin?"</p>

  <p class="calibre1">"Elbette. Yamaçta sizi seyretmek için cebim bozukluklarla dolu olarak sıraya mı gireceğimi sandın?"</p>

  <p class="calibre1">"Korkarım gazetecilerle barış yapmak zorunda kalacaksın."</p>

  <p class="calibre1">"Nedenmiş o?"</p>

  <p class="calibre1">"Tepeye tırmandığımız zaman onlara bilgi vermen iyi olur. Temel şeyler: ne kadar yüksekte olduğumuz, hava, yolumuz, bunun gibi şeyler."</p>

  <p class="calibre1">"Hayır. Sanırım onlarla biraz sen ilgilenmek zorundasın. İlgilenmezsen, uydurmak zorunda kalacaklar."</p>

  <p class="calibre1">Ben malzemelerin sonuncusunu da bağlayarak masanın üzerinde duran bir şişe birayı açtı.</p>

  <p class="calibre1">"Öf! Popo vurma yarışmasına katılmış tek bacaklı bir adamdan bile daha çok yoruldum. Fakat artık hemen hareket edebilirsiniz, herşey hazır. Yüksek basınç sisteminin geldiğine dair hava raporları var ve bu kancık tepenin size en fazla iki gün tanıyacağını biliyorsun." Yatağın üzerindeki buz pitonlarını kenara atarak uzandı.</p>

  <p class="calibre1">Jonathan dağcılar hakkındaki izlenimlerini sorunca, Ben yüzünü buruşturdu.</p>

  <p class="calibre1">"Bilmiyorum. Karışık bir grup. O Alman oğlan çok ukala."</p>

  <p class="calibre1">"Bende iyi bir dağcı olduğu izlenimi uyandı."</p>

  <p class="calibre1">"Olabilir. Fakat kampta kalmak pek hoşuna gitmeyecek. Herşeyi birinci sınıf istiyor. O daha kısa pantolon giyerken bizim dağcılığa başladığımızı bilmiyor. Şu Avusturyalı oğlan—"</p>

  <p class="calibre1">"Anderl."</p>

  <p class="calibre1">"Evet, Anderl. O tam bir dağcı işte. İyi bir görünüşü var. Sana benziyor." Ben bir dirseğinin üzerine doğrulup "On üç yıl önceki sana" dedi.</p>

  <p class="calibre1">"Peki. Peki."</p>

  <p class="calibre1">"Hey eski dostum. Zavallı sakat dostuna bir bira daha ver bakalım."</p>

  <p class="calibre1">Jonathan homurdanarak birayı uzattı. Ben'in İsviçre'de müsriflik sayılan Amerikan birası içtiğini ilk kez fark ediyordu. Fakat birçok Ameri<span class="calibre7">kalı biracı gibi Ben de Alman birasından hoşlanmıyordu. Jonathan pencereye eğilip yağmuru seyretti. Anderl'i çayırlıkta bir kıza sarılarak ceketini başının üstüne koymuş yürürken gördü. Otele dönüyorlardı.</span></p>

  <p class="calibre1"><span class="calibre7">"Je-an-Paul hakkında ne düşünüyorsun, Ben?"</span></p>

  <p class="calibre1">"Fazla iyi değil. Bu tür bir tırmanış için yaş sınırında. Sen ise sınırın biraz içindesin."</p>

  <p class="calibre1">Jonathan buna katılmadı.</p>

  <p class="calibre1">"Bana dayanıklıymış gibi geldi. Adamda kuşaklar boyu köylü dayanıklılığı var."</p>

  <p class="calibre1">"Öyle diyorsan öyledir, eski dostum." Ben ayağa kalktı, ses tonu sonunda konuya giren biri gibi birden değişti. "Benim çiftlikte belki de bu tırmanışı hiç yapmayacağını söylemiştin. Bu hâlâ geçerli mi?"</p>

  <p class="calibre1">Jonathan pencere pervazına oturdu.</p>

  <p class="calibre1">"Bilmiyorum. Burada yapmam gereken bir iş var. Tırmanma işin yalnızca bir yanı."</p>

  <p class="calibre1">"İkincil planda olmak için biraz fazla önemli değil mi?"</p>

  <p class="calibre1">"Doğru."</p>

  <p class="calibre1">"Nasıl bir iş?"</p>

  <p class="calibre1">Jonathan, Ben'in çok gülmenin neden olduğu kırışık yüzüne baktı. Ona anlatamazdı. Pencerenin dışında yağan kar yağmurla eriyordu. Bir şey söylemiş olmak için, "Kayakçılar bu yağmura küfrediyor olmalı" dedi.</p>

  <p class="calibre1">Ben ısrar etti. "Nasıl bir iş? Mellough denen adamla bir ilgisi var <span class="calibre7">mı?"</span></p>

  <p class="calibre1">"Yalnızca dolaylı biçimde. Unut gitsin, Ben."</p>

  <p class="calibre1">"Unutması çok zor. Sen gittikten sonra hepsi çiftliğe doluştu. Her yerde hükümetin adamları vardı. Sert konuşuyorlardı. Çölü aradılar ve yollarını kaybettiler. Devriye çıkartıp helikopterlerle araştırdılar. İşlerini bitirene kadar her tarafı ayağa kaldırdılar."</p>

  <p class="calibre1">Jonathan, CII'in bu türden operasyonlarını düşünerek kendi kendine gülümsedi: ortak Arap/İtalyan işgaline benziyordu.</p>

  <p class="calibre1">"Buna gizli iş derler, Ben."</p>

  <p class="calibre1">"Öyle mi diyorlar? Orada ne oldu? Çifteyle geri döndüğün zaman çifteden ateş edildiğini anladım. Mellough ile erkek arkadaşını bir daha <span class="calibre7">gören olmadı."</span></p>

  <p class="calibre1">"Bu konuda konuşmak istemiyorum. Yapmam gereken şeyi yapacağım, Ben. Evimi ve toplamak için yıllarımı verdiğim şeyleri kaybedebilirim yoksa."</p>

  <p class="calibre1">"Öyle mi? Evini kaybedersin. Gene de öğretmenlik yapabilirsin. Öğretmenliği seviyorsun, değil mi?"</p>

  <p class="calibre1">Jonathan, Ben'e baktı. Öğretmenliği sevip sevmediğini hiç düşünmemişti.</p>

  <p class="calibre1">"Hayır, sanmıyorum. Zekamı ve zevkimi takdir eden insanların yanında olmaktan hoşlanırım, fakat öğretmenlik kadar basit bir şey... hayır. Bu yalnızca bir iş."</p>

  <p class="calibre1">Ben bir süre sessiz kaldı. Birasını bitirdi ve eliyle teneke kutuyu sıktı.</p>

  <p class="calibre1">"Tırmanıştan söz edelim" dedi. "Onlara hasta falan olduğunu söyleriz. Belki hemeroidlerle başı dertte deriz."</p>

  <p class="calibre1">"Anüsüm Aşil'in topuğu gibi mi olsun? Kesinlikle olmaz, Ben. Unut bunu." Jonathan pencereyi elinin tersiyle sildi ve sisli dağa baktı. "Tuhaf olan ne biliyor musun, Ben?"</p>

  <p class="calibre1">"Sensin."</p>

  <p class="calibre1">"Hayır. Tuhaf olan şu ki, aslında bu dağa tırmanmak istiyorum. Burada yapmam gereken şeyi bile unutarak tırmanmak istiyorum. Bu duyguyu anlıyor musun?"</p>

  <p class="calibre1">Ben bir süre naylon örtüyle oynadı.</p>

  <p class="calibre1">"Elbette anlıyorum. Fakat sana bir şey söyleyeceğim, eski dostum. Çürümenin tatlı kokusu ağırdır."</p>

  <p class="calibre1">Jonathan başını salladı.</p>

  <p class="calibre1">Öğle yemeğinde ekipteki başlıca konuşma havaydı. Yağmur sürekli yağıyor, ara sıra esen rüzgar camları takırdatıyordu. Bunun Üçüncü Buz Tarlası'na ve Beyaz Örümcek'e taze kar getireceğini biliyorlardı. Yamaçtaki havaya çok şey bağlıydı. Yamaç soğuk, kar kuru ve toz gibi <span class="calibre7">olursa kayganlaşır ve ince bir buz tabakası haline gelirdi. Öte yandan</span> <span class="calibre7">ısı yükselirse çığ tehlikesi baş gösterirdi.</span></p>

  <p class="calibre1">Ben, iki gün önce batıya tırmandığı sırada Jonathan'ın Kuzey Yamacı incelediğini biliyordu.</p>

  <p class="calibre1">"Bir şey görebildin mi?"</p>

  <p class="calibre1">"Evet. Hava açıktı."</p>

  <p class="calibre1">Karl, "Eee?" diye sordu.</p>

  <p class="calibre1">"Eiger için iyi görünüyordu. Kar eskiden kalma ve sertti. Tüm yamaç kupkuruydu." Son otuz yıldır Kuzey Duvarı'nın "kurumasından" söz ediyordu. Otuzlu yılların sonlarında geniş kar tarlaları olan yerler ellilerin sonunda ıslak ve buzlu kayalar haline gelmişti. "İyi bir şey var. Hinterstoisser Dönüşü'nde hemen hemen hiç buz yok."</p>

  <p class="calibre1">Karl, "Bu bizi etkilemez" dedi. "Benim yolum Hinterstoisser Dönüşü'nden geçmiyor."</p>

  <p class="calibre1">İlgisiz Anderl bile, bu cümlenin yarattığı genel sessizliğe katıldı. Jonathan kahve fincanını dudaklarına götürürken bir an duraladı, fakat kendisini çabuk toplayarak yorum yapmadan kahvesini içti. Karl'a kendisini şoke etme fırsatı vermemişti. Genç bir Alman'ın adının verildiği bu dönüş bütün başarılı tırmanışların kilit noktasıydı. Hiçbir ekip bu kritik köprüyü atlayıp doruğa varmamıştı ve yalnızca bir ekip canlı olarak geri dönebilmişti.</p>

  <p class="calibre1">Karl olumsuz sessizliği bozarak, "Yemekten sonra yolun ayrıntılarını size anlatacağım" dedi.</p>

  <p class="calibre1">Düşüncelerini saklayan nazik bir gülümsemeyle Jonathan, Karl'ı bir an süzdü, sonra dikkatini çayıra ve onun arkasındaki dağa yöneltti.</p>

  <p class="calibre1">Tırmanma ekibi çayırlığa bakan bir masaya oturmuştu ve arkaları lokantaya dönüktü. Eiger Kuşları'nın varlığını görmezden gelmeye çalışıyorlardı.</p>

  <p class="calibre1">Yemek sırasında garsonlar birkaç kez etkin ve saldırgan Eiger Kuşları'ndan notlar getirmişlerdi. Kuşlar onları yemeğe ya da eğlenceye da<span class="calibre7">vet ediyorlardı, kabul ettikleri taktirde diğerlerinin gözünde önem kazanacaklardı. Bu notlar her zaman Ben'e veriliyor, o da gülümseyerek okumadan yollayana doğru sallayarak notları yavaş yavaş yırtmanın tadına varıyordu.</span></p>

  <p class="calibre1">Üç tür Eiger Kuşu vardı.</p>

  <p class="calibre1">Eiger Kuş toplumunun üst katmanının geneli, yıllık zevk göçlerinde yaz ortası etaplarından heyecan meraklısı sinirlerine cinsel ölüm uyarıcısını yaşatmak için gelen uluslararası ünlü aylaklardı. Dünyanın dört bir tarafından gelmişlerdi, fakat hiçbiri bir zamanlar popüler olan, fakat artık ancak taklitlerinin gittiği yerlerden gelmemişti: Riviera, Acapulco, Bahama Adaları, Azor Adaları ve Fas kıyıları. Yunanlı tüccarla karısı bu sosyal piramidin en üstündeydiler, ince yüzlü İtalyan soyluları ise en altta.</p>

  <p class="calibre1">Daha alt düzeydeki insanlar ise çok daha fazlaydı. Kolaylıkla ayırt edilebiliyorlardı. <span class="calibre7">Bunların kadınları belirli bir yaşta, aşırı makyajlı kadınlardı. Yanlarında taşıdıkları Yunanlı ya da Sicilyalı oğlanlara güvensizlikle bakıyorlardı.</span></p>

  <p class="calibre1">İkinci tür ise lezbiyenler ve erkek eşcinsellerdi.</p>

  <p class="calibre1">Eiger Kuşları'nın en düşük katmanında gazetecilerle televizyoncular vardı. Pahalı olmayan giysileriyle hemen tanınıyorlardı. Çoğunlukla aşırı içiyorlar, Kleine Scheidegg'in reklam karşılığında verdiği indirimli fiyatlardan yararlanıyorlardı.</p>

  <p class="calibre1">Film yıldızlarının kendilerine özgü bir alt kültürleri vardı. Elit tabakayla ilişki kuracak mali destekten yoksun olan yıldızlar ortalıkta dolanıp kendilerini gösteriyorlardı. Yıldızlara insan olarak değil, sosyal mülkler olarak davranılıyordu. Bu şekilde Grand Prix sürücülerine benzetilebilirlerdi.</p>

  <p class="calibre1">Film yıldızlarının bu genel statülerine bir karı koca istisna oluşturuyordu. Bunlar büyük zenginlikleri nedeniyle bir tür gratin'di. O sabah otele geldiklerinden bu yana büyük bir saygıyla karşılanmışlar, yüksek <span class="calibre7">sesli selamlaşmalar olmuş ve büyük bahşişler verilmişti. Dağcılara yaklaşmak için iki kez girişimde bulunmuşlar ve iki kez reddedilmişlerdi. Aktör reddedilmelerine çok kırıldı; artist karısı da yüksek sesle söylendi, fakat Yunanlı tüccarın karısının da onlara yanaşamadığını öğrenince kendini topladı.</span></p>

  <p class="calibre1">Eiger Kuşları'ndan ayrı ve onlara yabancı olan bir grup daha vardı: Kleine Scheidegg'e tırmanış söylentisiyle gelen bir grup genç. Bunlar ekibin ilişki kurduğu ve sempati gösterdiği tek insanlardı. İkili ya da üçlü gruplar halinde çekine çekine gelen bu genç dağcılar Avusturya, Almanya ve Chamonix'den tren ve motorsikletle gelmişlerdi. Ya çayırlığa kırmızı çadırlarını kurmuşlar ya da Alpiglen ve Grindelwald'de ucuz kafelerde oda kiralamışlardı. Kendilerini zengin otel müşterileri arasında yabancı hissedince soluğu Ben'in yanında alarak el sıkıştılar. Çoğu Ben'e, üzerinde adresleri ya da çadırlarının yeri yazılı bir kağıt parçası bıraktı, sonra hemen oradan ayrıldılar, her zaman serinletici bir içecek teklifini reddettiler. Bir kurtarma ekibi oluşturmak gerekirse Ben bu kağıt parçalarından yararlanacaktı. Bütün bu dağcılar Bernli rehberlerin ününü ve yamaçtaki bir adamın gerekli mali ayarlamalar yapılmadan önce soğuktan donarak ölebileceğini biliyordu. Bu genç adamların daha atak olanları Jonathan ya da Anderl'in elini sıkmaya cesaret ettiler. Bu iki kişi hakkında dağ dergilerinde hayli yazı okumuşlardı. Bu Karl'ın hoşuna gitmedi.</p>

  <p class="calibre1">Yemek boyunca Anderl, yüksek sesle konuşan tüccar tipli bir adamın yanında gelen iki genç kızla bakışarak kendini eğlendirdi. Tüccar bu flörtten rahatsız olunca Anderl daha da eğlenmeye başladı.</p>

  <p class="calibre1">Anderl'e "Şimdi izle evlat. Tepede bütün enerjine gereksinim duyacaksın" derken Ben babacan bir şekilde göz kırptı.</p>

  <p class="calibre1">Anderl gözlerini kızlardan ayırmadan cevap verdi.</p>

  <p class="calibre1">"Ben yalnız ellerim ve ayaklarımla tırmanırım."</p>

  <p class="calibre1">Jonathan kahvesini bitirip ayağa kalkarken diğerleriyle Ben'in odasında buluşmak üzere sözleşti. Yarım saat sonra toplanıp Karl'ın tırm<span class="calibre7">anma yolunu gözden geçireceklerdi. Anna da ayağa kalktı; kendini planlama oturumuyla sıkıntıya sokmaya niyeti yoktu. Birlikte lobiye doğru yürüdüler, Jonathan orada kendisine gelen mektupları aldı. Bir zarfta ne pul ne de posta işareti vardı, bu yüzden önce onu açıp nota bir göz attı. Yunanlı tüccar ile Amerikalı karısının sıcak bir yemek davetiydi. Aynı zamanda (kadının kötü el yazısıyla) Sotheby'dan birçok tablo satın aldığı da yazılıydı. Jonathan onlara bakar ve değerlendirme yaparsa çok mutlu olacaktı. İlk kocası için de benzer bir hizmet verdiğini ona hatırlattı.</span></p>

  <p class="calibre1">Jonathan resepsiyondan uzaklaşıp aceleyle bir not karaladı. Değerlendirmenin kendisi için sosyal değil profesyonel bir faaliyet olduğunu belirtti. Tırmanış hazırlıklarıyla ilgileneceğinden yemek davetini de kabul edemezdi. Ayrıca şeytan tırnağı canından bezdiriyordu.</p>

  <p class="calibre1">Anna asansörün diğer tarafından ona alaycı bir şekilde baktı, her zamanki gibi gözlerinde eğlenceli bir parıltı vardı.</p>

  <p class="calibre1">"Bu size zevk vermiş olmalı."</p>

  <p class="calibre1">"Omuzumun üstünden mi okudunuz?"</p>

  <p class="calibre1">"Elbette. Tıpkı kocama benziyorsunuz."</p>

  <p class="calibre1">"O da bu insanların davetini reddeder miydi?"</p>

  <p class="calibre1">"Asla! Olmak istediği kişilik nedeniyle daveti kabul ederdi."</p>

  <p class="calibre1">"O halde ona nasıl benziyorum?"</p>

  <p class="calibre1">"Sizin de seçeneğiniz yoktu. Olmak istediğiniz kişilik nedeniyle reddettiniz." Oda kapısında durdu. "Biraz içeri gelir miydiniz?"</p>

  <p class="calibre1">"Sanırım hayır, teşekkür ederim."</p>

  <p class="calibre1">Kadın omuz silkti. "Nasıl isterseniz. Bugün reddetme fırsatları hayli bol anlaşılan."</p>

  <p class="calibre1">"İşaretleri doğru değerlendirdiysem, seçtiğiniz insan ben değilim zaten."</p>

  <p class="calibre1">Kadın kaşlarını kaldırdı, fakat yanıt vermedi.</p>

  <p class="calibre1">Jonathan, "Sanırım seçtiğiniz kişi Karl" diye devam etti.</p>

  <p class="calibre1">"Bu sizin üstünüze vazife değil."</p>

  <p class="calibre1">"Her ikisiyle de tırmanmak zorundayım. İhtiyatlı olun."</p>

  <p class="calibre1">"Sizin genellikle değerlendirmeler için para aldığınızı sanmıştım." Oda kapısını açıp arkasından kapadı.</p>

  <p class="calibre1">Jonathan pencere kenarındaki bir iskemleye oturdu. Sigarasını henüz bitirmişti ve tam bir gevşeme içindeydi. Kucağında bir deste mektup vardı. Mektupların üzerindeki damgalardan yeni yollandığı anlaşılıyordu. Karla karışık yağmur pencereye çarpıyor ve odayı karartıyordu.</p>

  <p class="calibre1">Mektupları sıraya koymadan açmaya başladı.</p>

  <p class="calibre1">Bölüm başkanından: "...ve önümüzdeki akademik yılda aylığınızda önemli bir artış olacağını belirtmekten memnunluk duyarım. Elbette dolar olarak miktarını belirtmek mümkün değil..."</p>

  <p class="calibre1">Evet. Evet. Çöp kutusuna.</p>

  <p class="calibre1">Evle ilgili bir fatura. Çöp kutusuna.</p>

  <p class="calibre1">"Yönetim öğrenci olaylarına ilişkin özel bir komiteye başkanlık etmenize karar verdi. Bu komite toplumsal enerjiyi üretici enerjiye kanalize etme göreviyle özel olarak ilgilenecek ve..."</p>

  <p class="calibre1">Çöp kutusuna. Kutuyu ıska geçti. Komitelerde yer almamak huyuydu.</p>

  <p class="calibre1">Evle ilgili bir fatura. Çöp kutusuna.</p>

  <p class="calibre1">Gazete, Lautrec hakkındaki makaleyi hemen istiyordu. Çöp kutusuna.</p>

  <p class="calibre1">Son mektup, Bern'deki Amerikan Elçiliği'nden gönderilmişti. Dragon'un şifreli mesajının bir fotokopisi vardı içinde.</p>

  <p class="calibre1">"Mesaj başlıyor... Hemlock... stop... Araştırma hedefini belirleyemedi... stop... Diğer bir plan gündemde... stop... Ayrıntıları Clement Pope açıklayacak... stop... Plan yarın senin için berraklaşacak... stop... Basının tırmanışa ilgisini azaltmak için neler yapılabilir... soru işareti... stop... Bayan Brown hâlâ ortada yok... stop... en iyi dileklerimle... stop, stop... Mesaj bitiyor."</p>

  <p class="calibre1">Çöp kutusuna.</p>

  <p class="calibre1">Jonathan iskemlede iyice gevşedi ve pencereden yağmuru seyretti İki sert gökgürültüsü oldu. Yamaçtaki çığların sesini duymayı çok istiyordu, çünkü çığlar yamacı kardan temizlemezse... Jemima konusunda kesin karar vermeliydi. Her şey üst üste gelmişti. Bir sigara daha sardı.</p>

  <p class="calibre1">Pope'u hedefi belirtme işinin başına geçirerek Dragon ne yapmak istiyordu? İkinci sınıf film dedektifi tavırlarının yanı sıra, Dragon onu Aİ bölümü'nde ikinci adam yapmadan önce Araştırma'da önemsiz biriydi.</p>

  <p class="calibre1">Pope'un aniden devreye girmesi rahatsız ediciydi, fakat CII'de güvenlik için oluşturulan kontrol, çifte kontrol, güvensizlik ve işgüzarlık sistemini kavrayabilmek mümkün değildi, bu yüzden Jonathan bir süreliğine bunu aklından çıkardı.</p>

  <p class="calibre1">İskemlesine iyice çöküp gözlerini kapattı, sigara da iyice gevşemesini sağlamıştı. Diğer dağcılarla karşılaştığından bu yana ilk kez kendi kendisiyle kalıyordu. Bu fırsatı her birinin tepkilerini inceleyerek değerlendirmeye karar verdi. Korku ya da kuşku ifade eden hiçbir şey yoktu. İyi. Miles Mellough'un çöldeki olaydan önce hedefle ilişki kurma şansını yakalayamadığından kesinlikle emindi, fakat dağcıların davranışlarında daha fazla kanıt bulunca rahatladı. Telefonun sesi düşüncelerini bozdu.</p>

  <p class="calibre1">"Bil bakalım nereden arıyorum?"</p>

  <p class="calibre1">"Bilmiyorum, Gem." Kendi sesinin yorgun çıkmasına şaşırdı.</p>

  <p class="calibre1">"Bern'den. Buna ne dersin?"</p>

  <p class="calibre1">"Bern'de ne işin var?" Hem rahatlamış, hem de tuhaf bir biçimde rahatsız olmuştu.</p>

  <p class="calibre1">"Bern'de değilim. Şöyle: Kafedeyim, senin otelinden on beş dakika uzaklıkta. İstiyorsan bunu bir davet sayabilirsin."</p>

  <p class="calibre1">Jonathan, Jemima'nın açıklamasını bekledi.</p>

  <p class="calibre1">"Telefonumu Bern üzerinden bağlıyorlar. Tuhaf değil mi?"</p>

  <p class="calibre1">"Pek değil." Jonathan İsviçre telefon sistemini biliyordu.</p>

  <p class="calibre1">"Bütün bu <span class="calibre7">iş iki nokta arasındaki en kısa mesafenin bir küp olduğu varsayımına</span> <span class="calibre7">dayanıyor."</span></p>

  <p class="calibre1">"Şey, tuhaf olduğunu düşünmüştüm."</p>

  <p class="calibre1">Jonathan kızın telefon etmek için gerçekte bir nedeni olmadığından kuşkulandı. Sesinde de çaresiz bir utanma seziyordu.</p>

  <p class="calibre1">"Seni yarın aramaya çalışırım, Gem."</p>

  <p class="calibre1">"Tamam. Fakat bu gece beni görmek için dayanılmaz bir itki duyarsan, programımı ayarlar ve..." Söylemekten vazgeçti. Ardından, bir sessizlikten sonra, "Seni seviyorum, Jonathan" dedi. Bunu izleyen sessizlik cevap için yalvardı. Cevap gelmeyince, Jemima güldü. "Seni zorlamak istemiyorum."</p>

  <p class="calibre1">"Bunu biliyorum."</p>

  <p class="calibre1">Kızın neşesi yapaydı.</p>

  <p class="calibre1">"O halde tamam! Yarın görüşürüz."</p>

  <p class="calibre1">"Görüşürüz." Jonathan, önce Jemima'nın kapatacağını umarak bir <span class="calibre7">an durdu. Kız kapatmayınca ahizeyi yavaşça, konuşmalarının sonunu</span> <span class="calibre7">yumuşatmak istermişçesine yerine koydu.</span></p>

  <p class="calibre1">Güneş bulutların arasından göründü ve yağmur güneş ışınları arasında gümüş iplikler gibi yağdı.</p>

  <p class="calibre1">İki saat sonra beş adam Ben'in odasında bir masanın etrafına toplandı. Eigenvand'ın büyük bir fotoğrafına eğilmişlerdi. Fotoğrafın kenarları piton halkalarıyla masaya tutturulmuştu. Karl parmağıyla çizdiği beyaz bir hattı gösterdi.</p>

  <p class="calibre1">Jonathan bir bakışta önerilen yolun Sedlmayer/Mehringer yaklaşımıyla klasik yolun bir karışımı olduğunu gördü. Yamaca düz bir çizgiyle çıkıyordu: geri dönmelerini zorlaştıran düz bir saldırı. Doruktan düşülürse bir kaya gibi dümdüz aşağı inilirdi neredeyse.</p>

  <p class="calibre1">Karl, Birinci Sütun'dan üç yüz metre ötesini göstererek "Buradan tır<span class="calibre7">manacağız" dedi, "ve hemen Eigerwand İstasyonu'na gideceğiz. Tırmanış zor, fakat mümkün."</span></p>

  <p class="calibre1">Ben itiraz ederek, "Bu ilk iki yüz metre tamamen açıkta geçecek" dedi. İlk tırmanışın, güneş ışınları buzu erittiği sabahları yamaçtaki kaya ve buzlara açık olduğu doğruydu.</p>

  <p class="calibre1">Karl, "Bunun farkındayım" diye yanıt verdi. "Bütün tehlikeleri tarttım. Sabahın erken saatlerinde ilk tırmanışı yapmamız çok önemli."</p>

  <p class="calibre1">Jean-Paul, "Devam et" dedi. Yamaca doğru bir hatla çıkan ilk insanlar olma düşüncesinden heyecanlanmıştı.</p>

  <p class="calibre1">"Herşey yolunda giderse, ilk kampımız şurada olacak." Karl'ın parmağı, Eigerwand İstasyonu'nun tam üstündeki bir noktayı gösterdi. Jungfrau tünelinin inşası sırasında dağda uzun bir galeri açılmıştı. Galerinin yapılma nedeni havalandırma ve ana tüneldeki toprakların atılması içindi ve turistlerin çok sevdiği bir yerdi.</p>

  <p class="calibre1">"Aslında ilk gün Ölüm Kampı'na kadar çıkabiliriz." Karl'ın parmağı buz ve kaya karışımı bir gölgeyi gösterdi. "Ondan sonra klasik yolu izleyeceğiz." Freytag, yamacın tırmanılmamış olan kısmından gidileceğinin farkındaydı, bu nedenle itirazları göğüslemek üzere diğerlerine <span class="calibre7">baktı.</span></p>

  <p class="calibre1">Anderl büyük fotoğrafın üzerine eğildi ve Eigerwand İstasyonu penceresinin altındaki dar diyagonal banda birkaç dakika baktı. Ağır ağır başını salladı.</p>

  <p class="calibre1">"Olabilir, fakat buzdan kaçınmamız gerekir. Bu bir oluk, Karl. Bahse girerim gün boyunca sular hızla akıyordur. Çığ için de doğal bir geçit. Çığ gürültüyle üstümüze gelirken bir trafik polisi gibi durmak istemem."</p>

  <p class="calibre1">Herkes kahkahalarla güldü. Jonathan masayı çevirdi ve pencerenin <span class="calibre7">altındaki çayırlığa baktı.</span></p>

  <p class="calibre1">Ben yavaşça konuştu.</p>

  <p class="calibre1">"Yamacın bu kısmına kimse tırmanmadı. Neye benzediği konusunda hiçbir fikrim yok. Ya kayadan çıkış yoksa? Ya o oluğa girmek zorunda kalırsanız?"</p>

  <p class="calibre1">"İntihar etmeye niyetim yok, Herr Bowman. Kenarlarda çıkış yoksa geri dönüp Sedlmayer/Mehringer yolunu izleriz."</p>

  <p class="calibre1">"Bu yol onları Ölüm Kampı'na götürdü."</p>

  <p class="calibre1">"Onları hava öldürdü, Herr Bowman! Yol değil!"</p>

  <p class="calibre1">"Hava konusunda Tanrı ile bir anlaşman mı var?"</p>

  <p class="calibre1">Jean-Paul araya girdi.</p>

  <p class="calibre1">"Lütfen, lütfen. Benjamin yol üzerine sorular sorarken Karl, niyeti sana kişisel olarak saldırmak değil. Kendi adıma ben yolu ilginç buluyorum." Pencerenin kenarındaki Jonathan'a döndü. "Sen hiçbir şey söylemedin, Jonathan. Ne düşünüyorsun?"</p>

  <p class="calibre1">Sis dağılmıştı ve Jonathan konuşurken dağa doğru döndü.</p>

  <p class="calibre1">"Birkaç şeyden emin olmak istiyorum, Karl. Planladığın gibi Üçüncü Buz Tarlası'nı geçtiğimizi varsayarsak, sonra klasik yoldan gideceğiz, öyle mi? "Ramp, sonra Tanrılar Geçidi'nden geçerek Örümcek'e, oradan Çıkış Çatlakları'na, oradan da Doruk Buz Tarlası'na."</p>

  <p class="calibre1">"Tamamen böyle."</p>

  <p class="calibre1">Jonathan başını sallayarak yamaçtaki önemli noktalara baktı. Sonra Karl'ın oluğuna döndü.</p>

  <p class="calibre1">"Yükseklerde bir yerde takılıp kalırsak yolunun geri dönüş olanağı tanımadığının farkındasın, değil mi?"</p>

  <p class="calibre1">"Geri dönüşü düşünerek plan yapmanın yenilgi olduğunu düşünürüm."</p>

  <p class="calibre1">"Ben de yapmamayı aptallık olarak görürüm."</p>

  <p class="calibre1">"Aptallık!" Karl kontrolü kaybetmemek için kendisiyle mücadele etti. Sonra aksi bir tavırla omuz silkti. "Çok iyi. Geri dönüş yolunu planlamayı Doktor Hemlock'a bırakıyorum. Ne de olsa dönüş konusunda benden daha deneyimli."</p>

  <p class="calibre1">Ben, Jonathan'a bakarak bunu yalnızca bir gülümsemeyle geçiştirmesine şaşırdı.</p>

  <p class="calibre1">Karl, "Planımın kabul edildiğini varsayabilir miyim?" diye sordu. Jonathan başını salladı.</p>

  <p class="calibre1">"Havanın yeni karları temizlemesi ve dondurması koşuluyla. Bu olmadan hiçbir yol birkaç gün sürmez."</p>

  <p class="calibre1">Jean-Paul anlaşma olmasına sevinmişti ve Karl ile birlikte yolu adım adım inceledi. Jonathan ise Anderl'i bir kenara çekerek tırmanış için neler düşündüğünü sordu.</p>

  <p class="calibre1">Anderl'in tek yorumu, "Bu çaprazlama tırmanış eğlenceli olacak" oldu.</p>

  <p class="calibre1">Ben ne yoldan, ne ekipten ne de hatta tırmanma fikrinin kendisinden hoşnuttu. Jonathan onun yanına geldi.</p>

  <p class="calibre1">"Sana bira ısmarlayayım mı?"</p>

  <p class="calibre1">"Hayır teşekkürler."</p>

  <p class="calibre1">"Ne?"</p>

  <p class="calibre1">"Kendimi bira içecek gibi hissetmiyorum. Bütün bu saçmalığı burada bırakıp gitmek istiyorum."</p>

  <p class="calibre1">"Sana ihtiyacımız var."</p>

  <p class="calibre1">"Bu hoşuma gitmiyor."</p>

  <p class="calibre1">"Hava raporu nasıl?"</p>

  <p class="calibre1">Ben isteksizce, üç günlük raporun gerçekten çok iyi olduğunu kabul etti; hava açacak, ısı da düşecekti. Jonathan bu güzel haberi ekiple paylaştı ve birlikte yemek yemeye söz vererek genel olarak güvenli bir şekilde ayrıldılar.</p>

  <p class="calibre1">Yemekte vadideki ısıda önemli bir düşüş oldu ve hava birden açtı. Karın üzerinde ayışığı vardı ve yıldızlar sayılabiliyordu. Bu şanslı değişiklik ve menüdeki bazı yazım yanlışları yemeğin başındaki başlıca konuşma konusu oldu, fakat çok geçmeden altı kişilik grup dörde bölündü.</p>

  <p class="calibre1">Jean-Paul ile Karl Fransızca sohbet ediyorlar, tırmanış ve sorunları hakkında konuşuyorlardı. Karl sorunu tüm ayrıntılarıyla gözden geçirmiş olduğunu belirtmekten memnunluk duyuyor, Jean-Paul de onu zevkle dinliyordu.</p>

  <p class="calibre1">Anna ilgisini Anderl'e yöneltmiş, deneyimli bir kadının yapabileceği gibi Anderl'in zekice alaylarına karşılık veriyordu. Jonathan, kadının Anderl<span class="calibre7">'i bir paravan olarak kullandığını fark etti, fakat genellikle suskun Avusturyalı'nın nedeni ne olursa olsun kendisinden hoşnut olmasına memnun oldu.</span></p>

  <p class="calibre1">Ben gizleyemediği bir korku içindeydi. Tabağındaki yemeklerle iştahsızca oynuyordu. Duygusal olarak tırmanıştan soğumuştu; görevlerini kusursuzca yerine getirmesine karşın artık ekibin bir parçası değildi.</p>

  <p class="calibre1">Jonathan bir süre sessiz kalarak arada sırada konuştu. Fakat çok geçmeden kendi içine döndü. Dragon'un telgrafındaki ton canını sıkmıştı. Araştırma henüz hedefin adını belirleyememişti. Tırmanıştan hemen önce bildirmezlerse ne olurdu? Yamaçta ne yapardı?</p>

  <p class="calibre1">Ve hangisi? En zoru Anderl'i, en kolayı Karl'ı öldürmek olurdu. Fakat o da kolay olmazdı aslında. Daha önce her zaman onaylamanın bir adı, alışkanlık listesi ve her gün yaptığı işler vardı. Onaylamadan hemen önceye kadar adamın yüzünü görmezdi bile.</p>

  <p class="calibre1">"... bu kadar mı ilgini çekmiyor?" Anna gözlerinde alaycı bir bakışla konuşuyordu.</p>

  <p class="calibre1">"Özür dilerim." Jonathan dalgınlığından sıyrıldı. "Bütün gece yirmi kelime bile etmedin. Size bu kadar mı ilginç gelmiyoruz?"</p>

  <p class="calibre1">"Hiç de değil. Yalnızca söyleyecek eğlenceli bir sözüm yok."</p>

  <p class="calibre1">"Bu da sizi konuşmaktan alıkoyuyor." Karl yürekten güldü.</p>

  <p class="calibre1">"Ameri<span class="calibre7">kalılar'a ne kadar da ters bir şey!"</span></p>

  <p class="calibre1">Jonathan gülümseyerek onun kaşındığını düşündü. Almanlar'ın <span class="calibre7">özelliği: kaşınan bir ulus.</span></p>

  <p class="calibre1">Ben ayağa kalkıp ağzının içinde özür diledi. Hava uygun olursa —ve bunu yarına kadar kesin olarak bilemezlerdi— tırmanış yirmi dokuz saat sonra başlayacaktı, bu nedenle Ben herkesin mümkün olduğunca erkenden uyumasını ve kişisel eşyalarına son bir kez göz atmalarını önerdi. Masadan sert bir tavırla ayrıldı ve lobide onunla konuşan gazeteciye karşı tavrı da özellikle sertti.</p>

  <p class="calibre1"><span class="calibre7">Karl ayağa kalktı. "Herr Bowman'in söyledikleri doğru. Hava uygun olursa öbür gün sabah üçte yola çıkacağız."</span></p>

  <p class="calibre1">"Yani bu gece son gecemiz." Anna ona sakince baktı, sonra gözleri sırayla herkesin üzerinde aynı süreyle durdu.</p>

  <p class="calibre1">Jonathan, "Son gecemiz olması gerekmez" dedi. "Gene aşağıya inebiliriz, bildiğiniz gibi."</p>

  <p class="calibre1">Karl" "Berbat bir şaka" diyerek fikrini açıkladı.</p>

  <p class="calibre1">Jonathan ayrılanlara iyi geceler diledi, sonra tekrar oturup tek başına kahve ve brandy içti. Gene düşüncelere daldı. Dragon'un hedefi göstermek için yalnızca yirmi dört saati vardı.</p>

  <p class="calibre1">Dağ, hedef ve Jemima. Hepsinin gerisinde de evi ve tabloları — önemli olan onlardı.</p>

  <p class="calibre1">Sinirlerinin gerildiğini fark etti, bu yüzden sinir sistemine biraz sakinleştirici mesajlar yolladı. Fakat omuzları hâlâ gergindi ve alnındaki çatıklığı gidermek için kaslarını olanca gücüyle kullanması gerekti.</p>

  <p class="calibre1">"Sana katılabilir miyim?" Bu bir soruydu, fakat ses tonu hiç soru sorar gibi değildi. Karl, Jonathan cevap vermeden önce oturdu.</p>

  <p class="calibre1">Jonathan brandysinin sonunu yudumlarken kısa bir sessizlik oldu. Freytag hiç rahat değildi, normal olarak dimdik oturuşu biraz bozulmuştu.</p>

  <p class="calibre1">"Seninle biraz konuşmak istedim."</p>

  <p class="calibre1">"Bunu anlamıştım."</p>

  <p class="calibre1">"Bu öğleden sonra için teşekkür etmek istiyorum."</p>

  <p class="calibre1">"Teşekkür etmek mi?"</p>

  <p class="calibre1">"Çizdiğim yola, liderliğime karşı çıkmanı bekliyordum. Sen karşı çıksaydın diğerleri de sana katılırdı. Herr Bowman kesinlikle senin adamın zaten. Bidet de esen rüzgara göre fikir değiştiriyor." Karl duruşunu bozmadan ona baktı. "Benim için önemli, biliyorsun. Bu ekibe liderlik etmek benim için önemli."</p>

  <p class="calibre1">"Öyle görünüyor."</p>

  <p class="calibre1">Freytag bir kaşık alıp dikkatle ait olduğu yere koydu. Ona bakmadan, "Herr Doktor" dedi. "Benden pek hoşlanmıyorsunuz, değil mi?"</p>

  <p class="calibre1">"Hayır. Fazla değil."</p>

  <p class="calibre1">Karl başını salladı.</p>

  <p class="calibre1">"Bunu anlamıştım. Beni sıkıcı buluyorsunuz, değil mi?" Jonathan'a baktı, yüzünde kahramanca bir gülümseme vardı.</p>

  <p class="calibre1">"Sıkıcı, evet. Aynı zamanda sosyal olarak beceriksiz ve korkunç derecede kendine güvensiz."</p>

  <p class="calibre1">Karl güldü.</p>

  <p class="calibre1">"Ben mi? Kendime güvensiz mi?"</p>

  <p class="calibre1">"Evet. Tipik bir Alman'a özgü aşağılık duygusunun her zamanki dengelenmesiyle."</p>

  <p class="calibre1">"İnsanları her zaman tipik şu, tipik bu olarak mı görürsün?"</p>

  <p class="calibre1">"Yalnızca tipik olanları."</p>

  <p class="calibre1">"Yaşam senin için ne kadar basit olmalı."</p>

  <p class="calibre1">"Hayır, yaşam basit değil. Karşılaştığım çok insan basit yalnızca."</p>

  <p class="calibre1">Freytag işaret parmağıyla kaşığı düzeltti.</p>

  <p class="calibre1">"Bana karşı dürüst olduğun için teşekkür ederim, Herr Doktor. Şimdi ben de sana dürüst davranacağım. Bu tırmanışa liderlik etmenin benim için neden bu kadar önemli olduğunu anlamanı istiyorum."</p>

  <p class="calibre1">"Bunu yapman gerekmez."</p>

  <p class="calibre1">"Babam..."</p>

  <p class="calibre1">"Gerçekten, Karl. Aldırmıyorum."</p>

  <p class="calibre1">"Babam dağcılığa ilgi duymama sempatiyle bakmıyor. Ailenin en son çocuğuyum ve işini devam ettirmemi istiyor. Şirketimizin ne ürettiğini biliyor musun?"</p>

  <p class="calibre1">Jonathan cevap vermedi; Karl'ın kırılgan ses tonuna şaşırmış ve rahatsız olmuştu, bu oğlanın dertleriyle ilgilenmek istemiyordu.</p>

  <p class="calibre1">"Biz böcek ilaçları üretiyoruz, bir aile şirketimiz var." Karl pencereden dışarıya, ayışığında parıldayan kara baktı. "Savaş sırasında ürettiğimiz şey de... biz..." Karl üst dudağını ısırdı ve gözlerini kırpıştırdı.</p>

  <p class="calibre1">"Savaş sona erdiğinde yalnızca beş yaşmdaydım, Karl."</p>

  <p class="calibre1">"Senin suçun değil mi demek istiyorsun?"</p>

  <p class="calibre1">"Oynamaktan hoşlandığın yapay trajediye hiç hakkın yok demek istiyorum."</p>

  <p class="calibre1">Karl ona acı acı baktı, sonra başını yana çevirdi.</p>

  <p class="calibre1">"Babam benim yeteneksiz olduğumu düşünüyor: sorumluluklarımı üstlenecek kadar ciddi olmadığımı sanıyor. Fakat çok geçmeden bana hayran olmak zorunda kalacak. Beni sıkıcı ve sosyal olarak beceriksiz bulduğunu söyledin. Şey, sana bir şey söyleyeceğim. Olmak istediğim şey için nazik olmama gerek yok. Ben büyük bir dağcıyım. Hem doğal yetenekle hem de yoğun eğitimle. Büyük bir dağcıyım. Senden daha iyiyim. Anderl'den daha iyiyim. İpte arkamda olduğunuz zaman göreceksiniz." Gözleri yoğunluk doluydu. "Bir gün herkes benim büyük bir dağcı olduğumu söyleyecek. Evet." Sertçe başını salladı. "Evet. Babam da iş arkadaşlarına benimle ilgili olarak böbürlenecek."</p>

  <p class="calibre1">Jonathan o an oğlana çok kızdı. Şimdi onaylama daha zor olacaktı, hangisi olursa olsun.</p>

  <p class="calibre1">"Bütün söylemek istediğin bu kadar mı, Karl?"</p>

  <p class="calibre1">"Evet."</p>

  <p class="calibre1">"O halde gitsen daha iyi olur. Sanırım Madam Bidet seni bekliyor."</p>

  <p class="calibre1">"Sana söyledi mi..."</p>

  <p class="calibre1">"Hayır." Jonathan dönüp pencereden dağın bulunduğu yerdeki dev yıldızsız bölgeye baktı.</p>

  <p class="calibre1">Bir dakika sonra genç adamın kalkıp yemek salonundan çıktığını duydu.</p>
</body>
</html>
