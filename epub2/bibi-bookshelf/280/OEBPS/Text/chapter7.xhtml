<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Standard" dir="ltr" style="page-break-before: always; margin-left: 0px; margin-right: 0px; text-indent: 37.795277px; text-align: center; font-weight: bold; font-size: 200%;">7</h3>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">Bir yıldız için nebula neyse düşünce için o olan gündüz düşü, uykunun yanı başında konuşlanır ve uykunun sınırı olarak onunla yakından ilgilidir. Yaşayan saydamlıklarla dolu bir atmosfer: İşte bilinmeyene bir başlangıç. Ama onun ötesinde Mümkün Olanlar Diyarı uzayıp gider, hem de uçsuz bucaksızca. Başka varlıklar, başka gerçeklerdir orada olan. Doğaüstü bir yanları yoktur, sonsuz doğanın esrarengiz bir devamıdırlar yalnızca... Uyku, Mümkün Olan’la temas halindedir ki ona olası olmayan da deriz. Gecenin dünyası bir dünyadır. Gece, gece olmaklığıyla bir evrendir... Bilinmeyen dünyanın karanlık şeyleri, ister hakiki bir iletişim yoluyla olsun, ister uçurumun erişilmez uzaklıklarının hayali bir büyüteç altında büyümesi yoluyla olsun insana komşu oluverirler... ve uyuyan kişi, tam olarak görmeden, hepten bilinçsiz de olmadan bir anlığına o yabancı hayvansallıkları, tuhaf bitki örtülerini, korkunç ya da parlak solgunlukları, hayaletleri, maskları, siluetleri, çok başlı yılanları, karambolleri, aysız ay ışıklarını, muğlak mucize bozumlarını, karanlık derinliklerde serpilip büyüyenleri ve ortadan kaybolanları, gölgede süzülen şekilleri - adına Rüya Görmek dediğimiz ve aslında görünmez bir gerçekliğin yakına sokulmasından başka bir şey olmayan bütün o gizemi görür. Rüya Gece’nin akvaryumudur.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">VICTOR HUGO, Les Travailleurs de la Mer</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Martın 30’unda saat 14.10’da Heather Lelache, elinde pirinç kilit mandallı büyük bir el çantası, sırtında kırmızı, vinil bir yağmurlukla Ankeny Sokağı’ndaki Dave’in Lezzet Lokantası’ndan çıkıp Dördüncü Cadde’de güneye doğru ilerlerken görüldü. Bu kadına dikkat edin. Tehlikelidir.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">O allahın belası zavallı psikopatı illa da görmek istediği yoktu, umurunda değildi onu görmek, ama lanet olsun, garsonların önünde aptal durumuna düşmek en nefret ettiği şeydi. Öğle yemeği kalabalığının orta yerinde bir masayı yarım saat boyunca işgal etmiş ("Birini bekliyorum da", "Özür dilerim, birini bekliyorum"), bekle bekle kimse gelmemiş, sonunda yemek siparişi vermek zorunda kalmış ve önüne gelenleri peşinden atlı kovalarcasına gövdeye indirmişti. Haliyle hazımsızlıktan midesi yanacaktı şimdi. Gücenmenin, alınmanın ve can sıkıntısının üstüne tüy dikecekti bu da. Şu Fransızların başının altından çıkma ruh hastalıkları yok muydu ah...</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Morrison’dan sola saptı, derken birden durdu. Burada ne arıyordu ki? Forman, Esserbeck ve Rutti’ye buradan gidilmiyordu. Alelacele kuzeye yöneldi, birkaç köşe başını geride bıraktı, Ankeny’den geçti, Burnside’a geldi ve yeniden durdu. Ne halt yiyordu burada sahi?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">209 Güneybatı Burnside adresindeki dönüştürülmüş katlı otoparka gitmeye çalışıyordu elbette. Dönüştürülmüş katlı otopark mı? O da neyin nesi oluyordu? İşyeri, Morrison’daki Pendleton binasındaydı, Portland’ın Çöküş sonrasında inşa edilmiş ilk iş merkezinde. On beş katlı, neo-İnka mimarisinde inşa edilmiş o binada. Dönüştürülmüş katlı otoparkı da nereden çıkarmıştı şimdi, hangi aklı başında insan katlı otoparkta çalışırdı ki?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Burnside’ın biraz aşağısına indi ve baktı. Sahiden de oradaydı. Her yanında "İstimlak edilmiştir" tabelaları vardı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ofisi yukarıda, üçüncü kattaydı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kaldırımda durup katları bir garip, hafifçe eğri görünen, lomboz gibi daracık pencereli o terk edilmiş binaya bakarken fena halde tuhaf hissetti kendini. Geçen cuma o psikiyatri seansında neler olmuştu sahi?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">O piç kurusunu yeniden görmek zorundaydı. Öğle yemeğinde kendisini ekmişse ekmişti, varsın eksin, ne çıkardı ki? Ona soracakları vardı daha. Adımlarını iyice açarak tangır tungur, kıskaçlarını tıkırdatarak güneye, Pendleton binasına doğru seğirtti ve adamı ofisinden telefonla aradı. Önce Bradford Sanayi’ye telefon etti (hayır, Bay Orr yoktu, bugün gelmemişti, hayır, telefon edip hasta olduğunu bildirmemişti), sonra evine (zırrrr... zırrrr... zırrrr).</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Belki yeniden Dr. Haber’ı aramalıydı. Ama parkın yanı başındaki fildişi kulesinde Rüyalar Sarayı’nı yöneten kodamanın tekiydi o, yanına yaklaşılmazdı şimdi. Hem ne saçmalıyordu ki: Haber, Orr ile bir bağlantısı olduğunu bilmemeliydi. Yalancı, bir kapan kurar, sonra içine kendi kısılır. Örümcek kendi ağına düşer.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">O akşam Orr ne yedide telefona cevap verdi, ne dokuzda ne de on birde. Salı sabahı yine işe gelmemişti ve öğleden sonra ikide aradığında da hâlâ yoktu. Forman, Esserbeck ve Rutti Hukuk Bürosu’ndan çıkan Heather Lelache, Whiteaker Caddesi’ne giden tramvaya bindi, Corbett Caddesi’nin yokuşunu tırmandı, aradığı evi buldu, zili çaldı: 1905’te veya 1892’de şüphesiz birilerinin gurur ve sevinç kaynağı olmuş, ondan beri kim bilir neler görmüş geçirmiş, ne zor zamanlara göğüs germiş, ama artık soğukkanlılıkla, kirli bir çeşit ihtişamla yıkılmaya yüz tutma yoluna girmiş bir evin kesme camlı cümle kapısının, boyaları pul pul dökülen tahta çerçevesindeki -şimdiye dek milyonlarca kez basılmış- altı zil düğmesinden biri. Orr’un zilini çalınca kapıyı açan olmadı. "M. Ahrens, Yönetici" yazan zile bastı. İki kez. Yönetici kapıya geldi, başta yardımcı olmaya yanaşmadı. Ama Kara Dul’un uzmanlık alanına giren şeylerden biri de daha küçük böceklerin gözünü korkutmaktı. Yönetici onu yukarı götürdü ve Orr’un kapısını yokladı. Kapı açıldı. Orr kapıyı kilitlememişti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadın geriledi. Birden içeride ölümün ta kendisinin olabileceği düştü aklına. Üstelik bir yabancının eviydi burası.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yönetici başkasının mahremine giriyor olmayı hiç dert etmeden paldır küldür içeri daldı ve kadın da gönülsüzce onu izledi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Büyük, köhne, çıplak odaları gölgeler bürümüştü ve içeride kimsecikler yoktu. Ölümü düşünmüş olması şimdi saçma geliyordu Heather’a. Orr’un eşya namına pek bir şeyi yoktu ve ne bekâr hayatının pisliği ve pasaklılığı, ne de bekâr hayatının jilet gibi düzeni hâkimdi eve. Odalar adamın kişiliğini pek az yansıtıyordu, ama yine de kadın Orr’u burada yaşarken gözünün önüne getirmekte güçlük çekmedi, sessiz sakin bir hayat süren sessiz sakin bir adam. Yatak odasındaki komodinin üstünde bir bardak su, suyun içindeyse bir beyaz püren<span class="Footnoteanchor"><a href="#ftn1" id="bodyftn1">1</a></span> sürgünü vardı. Bardağın kenarındaki ize bakılırsa, suyun bir parmak kadarı buharlaşmıştı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Nereye gitti bilmiyorum," dedi Yönetici ters ters ve bu sorunun cevabını ondan beklercesine kadının yüzüne baktı. "Kaza filan mı geçirdi acep? Bir şey mi geldi ki başına?" Yönetici’nin sırtında saçaklı maçaklı, güderi bir vahşi batı paltosu vardı, saçları Buffalo Bill’inki gibi darmadağın omuzlarına dökülüyordu ve gençliğinin Kova burcu kolyesi de halen yerli yerindeydi: Gardırobunu otuz yıldır yenilemediği her halinden belli oluyordu. Sesinde Bob Dylan’ınkini andıran bir sızlanma, suçlayan bir ton vardı. Üstünden başından marihuana kokuları bile yayılıyordu. Eski hippiler asla ölmez.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Adamın kokusu ona annesini hatırlattığından Heather adama sevecen gözlerle baktı. "Coast dağlarının oradaki kulübesine gitmiştir belki," dedi. "Sorun şu ki, bu sıralar pek iyi değil, biliyorsunuz Hükümet onu terapiye yolluyor. Eğer terapisini aksatırsa başı belaya girer. O kulübenin nerede olduğunu, telefonu olup olmadığım biliyor musunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bilmiyorum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Sizin telefonunuzu kullanabilir miyim peki?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Onunkini kullansana," dedi Yönetici omuz silkerek.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Oregon Eyalet Sit Alanlarında çalışan bir arkadaşını arayıp ondan, çekilişle dağıtılan otuz dört Siuslaw Milli Ormanı kulübesinin yerlerini ve sahiplerini araştırmasını rica etti. Yönetici gideceği yerde, sırf telefon konuşmasına kulak kabartmak için bir kenarda oyalandı ve kadın telefonu kapatır kapatmaz, "Elin kolun uzun, her yere yetişiyor desene?" dedi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bazen işe yarıyor," diye yanıtladı Kara Dul.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"George hangi delikteyse bulur çıkarırsın inşallah. Severim o keratayı. Bazen Ecza Kartımı ödünç alır," dedi Yönetici ve aniden horultulu koca bir kahkaha patlattı, kahkahanın bütün izlerinin yüzünden silinip gitmesi de aynı derecede ani oldu. Heather ön kapının boyaları pul pul dökülen tahtasına yaslanmış halde bıraktı adamı; eski evle adam birbirlerine karşılıklı destek oluyorlardı sanki.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Tramvaya atlayıp merkeze geri döndü, Hertz’den Buharlı bir Ford kiraladı ve 99-Batı karayoluna saparak yola koyuldu. Bu iş hoşuna gidiyordu doğrusu. Kara Dul avının peşine düşer. Salak saçma üçüncü sınıf bir avukat, allahın belası bir medeni haklar avukatı olacağına neden hafiye olmamıştı ki sanki? Hukuktan nefret ediyordu. Avukat olabilmek için kavgacı, iddiacı bir tabiatı olması gerekirdi insanın. O ise bu tabiatta değildi. Sinsi, kurnaz, utangaç, kabuklu bir tabiatı vardı onun. Ruhun Fransızların başının altından çıkma hastalıklarından mustaripti bir kere.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Bir zamanlar Batı karayollarının her iki yanında kilometrelerce uzayıp giden banliyö diyarının pisliği artık ortadan kalkmış olduğundan, küçük araba kısa sürede şehri arkasında bıraktı. Bazı bölgelerde yirmi kişiden birinin dahi sağ kalmayı başaramadığı seksenlerdeki Salgın sırasında, insanın bulunmak isteyeceği son yer banliyölerdi. Hipermarketlerden kilometrelerce uzaktı, arabaya koyacak benzin bulmak olanaksızdı ve çevredeki bütün o çiftlik evleri ölülerle doluydu. Ne yardım ulaşıyordu, ne yiyecek bulunabiliyordu. Bir zamanların statü sembolü kocaman köpekleri -Afgan av köpekleri, Alsas çoban köpekleri, Danualar- dulavratotunun, sinirotunun bürüdüğü kırpık kırpık, bakımsız çimenliklerde sürüler halinde, başıboş koşturuyorlardı. Salonun camı çatladı diyelim. O kırık camı onarmaya kim nasıl gelsindi ki? İnsanlar toplanıp sürü halinde şehrin eski merkezine göçmüşlerdi çaresiz ve yağmalanan banliyöler de yanıp kül olmuştu. Tıpkı 1812’deki Moskova yangınında olduğu gibi, burada da sorumlu meçhuldü: takdiri ilahi ya da vandal kundakçılar. Ama sorumlu kim olursa olsun sonuç aynıydı: Banliyöler artık istenmiyordu ve bu yüzden de yanıp kül olmuştu. Arıların bulunup bulunabilecek en güzel balı yaptığı yakı otu çiçekleri, zaman içinde hektarlarca alanı bürümüş, bir zamanlar Batı Kensington Evleri’nin, Sylvan Oak Manor Malikaneleri’nin, Valley Vista Park Evleri’nin bulunduğu topraklar bir uçtan bir uca yakı otuyla kaplanmıştı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Heather ağaçlık, sarp iki kıyısı arasında ipek gibi pürüzsüz, hareketsiz duran Tualatin Nehri’nin üstünden geçerken güneş batıyordu. Biraz sonra ay çıktı meydana, neredeyse dolunaydı, yol güneye doğru uzanırken solunda sapsarı parlıyordu. Virajlarda omzunun üzerinden aya doğru kaçamak bakışlar attıkça içi endişeyle doluyordu. Ayla bakışmak hoş bir duygu değildi artık. İnsanlık için binlerce yıl boyunca Erişilmez Olanı simgelemiş olan, yirmi-otuz yıldır ise Erişilmiş Olanı temsil eden ay, bu büyüsünden sıyrılmıştı; yalnızca Yitirilmiş Olanı simgeliyordu artık. Çalınmış bir sikkeydi o, insanın elindeki tüfeğin kendi başına doğrulmuş namlusuydu, göğün kumaşında değirmi bir delikti. Uzaylılar ele geçirmişti ayı. İlk düşmanca hamleleri de -güneş sisteminde bulunduklarına dair insanlığa yolladıkları ilk uyarı- Ay Üssü’ne düzenledikleri saldırı olmuştu: balon-kubbedeki kırk adamın havasızlıktan boğularak öldürüldüğü o korkunç katliam. Bununla yetinmeyip aynı anda, aynı gün içinde Rus uzay platformunu da imha etmişlerdi; Dünya’nın yörüngesinde koca bir şeytanarabası tohumu gibi dönenen ve Rusların Mars’a ayak basmak üzere kullanmayı tasarladıkları o tuhaf, güzel şeyi... Salgın’ın etkisinin azalmasından yalnızca on yıl sonra, insanlığın unufak olmuş uygarlığı ankakuşu gibi kendi küllerinden doğmuş, yörüngesine oturmuş, Ay’a, Mars’a uzanır olmuş ve bula bula bunu bulmuştu karşısında: biçimsiz, sessiz, sebepsiz bir gaddarlık. Evrenin o aptalca nefreti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yollar karayollarının baş tacı edildiği eski günlerde olduğu gibi bakımlı değildi artık; oralarında buralarında kasisler, çukurlar vardı. Ama Heather, ay ışığının ve alacakaranlığın elbirliğiyle aydınlattığı geniş vadide yol alırken hız sınırının (72 km/s) elverdiğince gazı körüklemekten geri durmuyordu. Bu tempoyu hiç bozmaksızın Yamhill Nehri’nin üzerinden dört kez -yoksa beş miydi- geçti, Dundee’nin ve Grande Ronde’nin -bunlardan ilki meskûn, ikincisiyse Karnak kadar ölü, terk edilmiş bir köydü- içinden geçerek nihayet tepelere, ormanlara ulaştı. Van Duzer Orman Geçidi, eski tahta bir yol tabelası: uzun zaman önce tomrukçuların gazabından kurtarılarak korunmuş topraklar. Amerikan ormanlarının tamamı, alışverişte kullanılan kesekâğıtları, ahşap evler ve pa-zar sabahlarının neşesi Dick Tracy çizgi romanları uğruna kurban edilmemiş, onlardan geriye az da olsa bir şeyler kalmıştı. Sağda bir çıkış: Siuslaw Milli Ormanı. Hem de kütüklerden ve hastalıklı fidelerden ibaret allahın belası bir Ağaç Çiftliği değil; balta girmemiş, hakiki bir orman. Dalları yerlere sarkan koca koca Suga çamları ay ışığının aydınlattığı göğü karartıyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Aradığı tabela, farların yaydığı soluk ışığı yutan dallı budaklı, yapraklı çalılıklı karanlıkta hepten görünmez olmuştu. Tabelayı son anda görüp işaret ettiği yöne saptı. Kâh çukurlara düşerek kâh tümsekler aşarak ağır ağır, sallana sarsıla bir buçuk-iki kilometre daha gittikten sonradır ki hartama kaplı çatısına ay ışığı vurmuş ilk kulübeyi gördü. Saat sekizi biraz geçiyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kulübeler, parsellere ayrılmış araziye on-on beş metrelik aralıklarla sıralanmıştı; bu düzen uğruna yalnızca birkaç ağaç feda edilmiş, buna karşın ağaç diplerindeki çalılıklar ve yabani otlar hepten temizlenmişti. Yerleşim düzenini anlayınca, ay ışığı alan küçük çatıları ve derenin karşı kıyısında aynı biçimde sıralanmış diğer kulübeleri de seçebildi. İçlerinden yalnızca birinin penceresinde ışık vardı. Henüz ilkbaharın başı, üstelik bir salı akşamıydı: Ortalıkta pek tatilci olmaması gayet doğaldı. Arabanın kapısını açınca, derenin çağıltısının gürültüsünden ürküp sıçradı; zinde, dur durak bilmeyen bir gürleme. Sonsuz, direngen, uzlaşmaz bir övgü! Karanlıkta yalnızca iki kez tökezleyerek ışıklı kulübeye gitti ve yanına park edilmiş arabaya baktı: Hertz’den kiralanmış bir pilmobil. Tahmin etmişti zaten. Ama ya yanılıyorduysa? Yabancının teki de çıkabilirdi karşısına. Eh çıkarsa da çıksındı, lanet olsun, yiyecek değillerdi ya onu. Kapıya vurdu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Biraz sonra sessizce söverek yeniden vurdu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Dere avazı çıktığı kadar bağırıyor, orman çıt çıkarmadan nefesini tutuyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr kapıyı açtı. Saçları darmadağın bir halde yüzüne gözüne düşmüş, gözleri kan çanağına dönmüş, dudakları kurumuştu. Gözlerini kırpıştırarak baktı Heather’a. Çökmüş, mahvolmuş görünüyordu. Adamın hali kadının ödünü patlattı. "Hasta mısınız yoksa?" diye sordu sert bir sesle.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hayır, ben... İçeri gelin..."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Artık içeri girmekten başka çaresi kalmamıştı. Ayaklı ocağın önünde bir ocak demiri çarptı gözüne; gerekirse bununla kendini savunabilirdi. Orr erken davranıp onunla kendisine saldırmazsa tabii.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ne saçmalıyordu allah aşkına, adamla hemen hemen aynı cüssedeydi, belki daha bile iriyarıydı ondan, üstelik çok daha formda olduğu su götürmezdi. Ödlek, ödlek. "Kafanız mı dumanlı yoksa?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Yok, ben...”</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Siz ne? Neyiniz var söylesenize!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uyuyamıyorum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ufacık kulübe buram buram taze odun ve odun dumanı kokuyordu. İçeride mobilya namına, üstünde iki tencerelik gözü olan, dökme demirden, ayaklı bir ocak, kızılağaç dallarıyla dolu bir koli, vitrinli bir dolap, bir masa, bir sandalye, bir de portatif karyola vardı. "Oturun bir yere," dedi Heather. "Berbat görünüyorsunuz. Bir yudum bir şey içmek ya da bir doktora görünmek ister misiniz? Arabada biraz brendi var. En iyisi siz de benimle gelin, gidip Lincoln City’de bir doktor bulalım size."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyiyim ben. Yalnızca (mır mır mır) uykum geliyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Demin uyuyamıyorum demiştiniz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadına kıpkırmızı, şiş gözlerle baktı. "Uyumayı yasak ettim kendime. Uyumamalıyım. Korkuyorum çünkü."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Aman tanrım. Ne zamandır bu haldesiniz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"(Mır mır mır) pazar."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Pazar gününden beri uyumadınız mı?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Cumartesiden beri mi?" dedi adam sorgularcasına.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bir şey mi kullandınız? Amfetamin mi yoksa?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Başını iki yana salladı. "Birazcık uyudum,” dedi gayet aklı başında bir sesle, derken doksanlık bir ihtiyar misali bir an uyuklar gibi oldu. Ama gördüğüne inanmakta güçlük çeken Heather daha onu seyrederken yeniden uyandı ve aynı aklı başında edayla, "Beni bulmak için mi geldiniz buraya?" diye sordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Başka niye gelecektim allah aşkına? Noel ağacı kesmeye mi? Dün öğle yemeğinde beni ektiniz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Öyle mi." Belli ki Heather’ı görmeye çabalayarak uzun uzun baktı. "Özür dilerim," dedi, "son günlerde aklım pek başımda değildi."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Bunu söylerken o deli saçlarına, deli deli bakan gözlerine rağmen bir anda yeniden kendi oluvermişti: haysiyeti derinlerde, neredeyse hiç görünmeyecek kadar derinlerde olan bir adam.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Önemi yok. Umurumda değil! Ama terapiden de kaytarıyorsunuz - öyle değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr başını salladı. "Biraz kahve alır mıydınız?" dedi. Hayır, haysiyetten de öte bir şeydi bu adamdaki. Dürüstlük müydü? Bütünlük müydü yoksa? Oyulup şekillendirilmemiş bir ağaç kütüğü gibi mesela.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kimseye, hiçbir davaya göbeğinden bağlı olmayanlardan, eylemde bulunmayanlardan, başka ellerce şekillendirilmemişlerden olmanın sunduğu sonsuz olanaklar, o sınırsız ve vasıfsız bütünlük: kendinden başka hiçbir şey olmamaklığıyla her şey olan varlık.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Heather bir an için onu bu gözle gördü; bu içgörüsünde kendisine en çarpıcı gelen şey de Orr’un gücüydü. Bugüne dek tanıdığı en güçlü adamdı Orr, çünkü merkezden ne ileri ne geri milim dahi kımıldatılamazdı. İşte bu yüzden hoşlanıyordu ondan. Güç onu cezbediyordu, ışığa giden pervane gibi çekiliyordu güce. Çocukluğunda fazlasıyla sevilmişti sevilmeye, ama etrafında güçlü, sırtını güvenle dayayabileceği tek bir kişi bile olmamıştı: Tersine insanlar ona dayamışlardı sırtlarını. Otuz yıl boyunca, ona sırtını dayamayan, asla da dayamayacak, bunu aklından dahi geçiremeyecek biriyle tanışmanın özlemini çekmişti...</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">İşte o güç abidesi karşısındaydı şimdi: boydan yana fukara, gözleri kanlanmış, kaçıp saklanmanın derdine düşmüş bir deli.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Hayat akıl sır ermez bir karambol, diye geçirdi içinden Heather. Bir adım sonra başına neler geleceğini asla kestiremezsin. Orr dolabın bir rafından bir fincan alıp büfeden konserve süt çıkarırken Heather da paltosunu çıkardı. Sert mi sert bir fincan kahve getirdi ona: yüzde 97’si kafeinli, yüzde 3’ü kafeinsiz.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Siz içmiyor musunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben çok içtim. Midemi yakıyor sonra."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Bu hissi gayet iyi bilen Heather’ın içi şefkatle doldu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Brendiye ne dersiniz peki?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr düşünceli görünüyordu, sanki istiyor da cesaret edemiyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uyutmaz, merak etmeyin. Biraz canlandırır. Gidip getireyim ben."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr elinde fenerle ona arabaya kadar eşlik etti. Dere haykırıyor, ağaçlar sessizce nefeslerini tutuyor, ay -Uzaylıların ayı- tepelerinden ters ters bakıyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kulübeye geri döndüklerinde Orr bir kadehe azıcık brendi koydu ve içkinin tadına baktı. İlk yudumu alır almaz ürperdi. "İyiymiş," dedi ve kadehi başına dikti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadın tasvip eden gözlerle izledi onu. "Yanımda daima küçük bir cep şişesi bulundururum," dedi. "Bu sefer torpido gözüne sakladım, çünkü aynasızlar durdurup da ehliyetimi isterlerse, ehliyeti çantadan çıkarırken bunun görünmesi biraz tuhaf kaçıyor. Ama genelde doğrudan üstümde taşıyorum. Ne komik değil mi, her yıl bir-iki kere muhakkak işime yarıyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Demek o yüzden bu kadar kocaman bir çanta taşıyorsunuz," dedi Orr brendili bir sesle.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Üstüne bastınız! Ben de kahveme biraz koyacağım galiba. Sertliğini biraz alır belki." Kahvesine brendi katarken Orr’un içkisini de tazeledi. "Altmış-yetmiş saat boyunca uyanık kalmayı nasıl başardınız peki?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hep uyanık değildim ki. Yalnızca yatmadım. İnsan oturur vaziyetteyken biraz uyuyabiliyor, ama tam anlamıyla rüya göremiyor. Rüyalı uykuya dalmak için yatıyor olmak lazım ki vücuttaki büyük kaslar gevşeyebilsin. Kitabın birinde okumuştum bunu. Epeyce işe yarıyor. Henüz gerçek bir rüya görmedim. Ama tam olarak gevşeyip rahatlayamayınca çok geçmeden uyanıyor insan. Bir de son birkaç saattir sanrı gibi bir şeyler görüyorum. Duvarda oynaşan şeyler filan."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bunu böyle sürdüremezsiniz!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet. Biliyorum. Ama uzaklaşmaya ihtiyacım vardı. Haber’dan." Bir duraklama. Yine ayakta uyumaya başlarmış gibi oldu. Sonra enikonu yersiz, sersemce bir kahkaha koyverdi. "Bulabildiğim tek akılcı çözüm," dedi, "canıma kıymak. Ama istemiyorum bunu yapmayı. Doğru gelmiyor nedense."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Tabii ki doğru değil!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ama bu olanları bir şekilde durdurmak zorundayım. Durdurulmam şart."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Heather artık adamın dediklerini takip edemiyor, etmek de istemiyordu. "Burası hoş bir yermiş," dedi. "Odun dumanı kokusu duymayalı yirmi yıl oluyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Havayı kirliyor... yani kirletiyor," dedi Orr cansızca gülümseyerek. İyiden iyiye uyur gibiydi artık; ama Heather karyolada gövdesini dimdik tutarak, sırtını duvara dahi yaslamadan oturmaya devam ettiğini fark etti onun. Orr birkaç kez gözlerini kırpıştırdı. "Kapıya vurduğunuzda," dedi, "bunun bir rüya olduğunu sandım. O yüzden (mır mır mır) açtım."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bu kulübeye bir rüyanız sayesinde sahip olduğunuzu söylemiştiniz. Bir rüya için fazla mütevazı değil mi? Eliniz değmişken neden Salishan’da denize nazır bir köşk ya da Perpetua Burnu’nda bir şato almadınız ki kendinize?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kaşlarını çatarak başını iki yana salladı. "Bütün istediğim buydu." Gözlerini biraz daha kırpıştırdıktan sonra, "Ne oldu," dedi. "Size ne oldu. Cuma günü. Haber’ın ofisinde. O seansta."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben de size bunu sormak için gelmiştim!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Bu dediği, Orr’u uykusundan uyandırdı. "Siz de farkındaydınız demek-"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Sanırım evet. Yani bir şeyler olduğundan eminim. Bir çift tekerlekle iki ayrı yoldan birden gitmeye çalışıyorum o günden beri. Pazar günü kendi evimde, içinden geçmeye çalıştığım bir duvara tosladım! Şunu görüyor musunuz?" Kahverengi alnında siyahımsı duran bir çürüğü gösterdi Orr’a. "Duvar o anda oradaydı, ama daha önce yoktu orada... Bu şeyin sürekli olup durmasına siz nasıl dayanıyorsunuz? Neyin nerede olduğunu nasıl bilebiliyorsunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bilmiyorum ki," dedi Orr. "Her şeyi birbirine karıştırıyorum. Bu şey illa olmak zorundaysa, buna yazgılıysam bile bu kadar sık olmaması gerekiyor. Bu kadarı fazla. Sahiden delirdim mi, yoksa sadece birbiriyle çelişen onca bilgiyle başa çıkamaz hale mi geldim, onu bile bilmiyorum artık. Ben... Bu... Bana sahiden inanıyor musunuz yani?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Başka çarem mi var sanki? Şehre neler olduğunu gözlerimle gördüm! Pencereden dışarı bakıyordum! İnanmak istediğim için inandığımı zannetmeyin sakın. Tersine hiç inanmak istemiyorum, inanmamak için elimden geleni yapıyorum. Tanrım, korkunç bir şey bu. Ama o Dr. Haber, o da gördüklerime inanmamamı istiyordu, değil mi? Bir sürü laf kalabalığı yapıp aklınca beni uyuttuğunu sandı. Ama uyandığınızda söyledikleriniz, sonra duvarlara toslamam ve işe gidiyorum diye bambaşka bir yere gitmem... Hepsi üst üste gelince içime bir kurt düştü, o zamandan beri de acaba cumadan sonra başka bir rüya daha gördü de her şey yine baştan aşağı değişti mi diye merak edip duruyorum, ama orada olmadığım için değişip değişmediğini de bilemiyorum, bu yüzden de sürekli olarak acaba neler değişti, acaba gerçek olan herhangi bir şey var mı diye merak ediyorum. Kahretsin, berbat bir deneyim bu."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Aynen öyle. Baksanıza, savaştan - Yakındoğu’daki savaştan haberiniz var değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Tabii ki haberim var. Kocam öldü o savaşta."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Kocanız mı?" Beyninden vurulmuş gibiydi. "Ne zaman?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ateşkesten sadece üç gün önce. Tahran Konferansından ve ABD-Çin Paktı’ndan iki gün önce. Uzaylıların Ay Üssü’nü havaya uçurmalarından bir gün sonra."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Dehşete düşmüşçesine bakıyordu kadına.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ne oldu şimdi? Boş verin, çoktan küllenmiş bir acı bu bahsettiğim. Altı yıl geçti üstünden, neredeyse yedi yıl. Zaten yaşasaydı şimdiye çoktan boşanmış olurduk, beş para etmez bir evlilikti. Bakın, sizin suçunuz değildi bu!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Neyin benim suçum olup neyin olmadığından hiç emin değilim artık."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Eh o zaman ben söyleyeyim, Jim kesinlikle sizin suçunuz değildi. İri kıyım, yakışıklı, siyah, mutsuz bir hergelenin tekiydi o yalnızca, yirmi altısında havasından yanına yaklaşılmaz bir Hava Kuvvetleri Yüzbaşısıydı, yirmi yedisinde vurulup gitti, bunu da rüyanızda uydurduğunuzu zannetmiyorsunuzdur umarım çünkü binlerce yıldır hep aynı şekilde başlayıp yine aynı şekilde biten bir hikâye bu. Ve o öteki dünyada da - şey yani cuma gününden önce, dünya çok kalabalıkken de yine tastamam aynı şekilde bitiyordu. Hem de tastamam aynı şekilde. Tek farkı savaşın daha yeni başlamış olmasıydı... değil mi?" Sesi bir anda zayıfladı, yumuşadı. "Tanrım. Savaşın başıydı daha, ateşkesin hemen öncesinde ölmedi Jim. O savaş yıllarca, dur durak bilmeden sürüp gitti. Şu anda bile sürüyordu. Ve Uzaylılar... Uzaylılar filan da yoktu - yoktu değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr başını iki yana salladı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Onları da rüyanızda mı uydurdunuz yoksa?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Beni barışa dair bir rüya görmeye zorladı. Dünyada barış, iyi niyetlerle harekete geçen bir insanlık. Böylece ben de Uzaylıları yarattım. Savaşmak için bir sebebimiz olsun diye."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Siz yapmadınız bunu. Hep Haber’ın o makinesinin işi bunlar."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hayır. Emin olun Bayan Lelache, o makine olmadan da dünyayı altüst etmeyi gayet güzel beceriyorum. Makinenin tek yaptığı Haber’a zaman kazandırmak, oyalanmadan çabucak rüya görmemi sağlamak. Gerçi son günlerde Haber bazı yönlerini geliştirmek amacıyla makinenin üzerinde birtakım çalışmalar yapıyor. Bir şeyleri geliştirmekte üstüne yoktur onun."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bana Heather de lütfen."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Güzel bir isim."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Senin adın da George, değil mi? O seansta sana habire George deyip duruyordu. Sanki akıllı bir kaniş ya da Hint şebeğiymişsin gibi. Şimdi yat George, şimdi rüyanda şunu gör George."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr güldü. Dişleri beyazdı, hoş bir gülüşü vardı, derbederliğini ve kafa karışıklığını delip geçen bir güneş gibi açmıştı yüzünde. "Bana söylemiyor onları. Bilinçaltımla konuşuyor öyle derken. Tabii bilinçaltım onun gözünde bir çeşit köpekten ya da maymundan farksız. Belki rasyonel değil, ama kendinden istenilen numaraları sergileyecek şekilde eğitilebilir."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Söylediği şeyler ne kadar korkunç olursa olsun sesinde asla kırgınlıktan, küskünlükten eser olmuyordu. Alınıp gücenmeyen, nefret etmeyen insanlar var mı sahiden? diye merak etmekten kendini alamadı Heather. Evrene asla çıkışmayan, terslenmeyen insanlar var mı sahiden? Kötülüğü tanıyan, ona direnen, ama asla onun etkisi altında kalmayan?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Tabii ki var. Pek çok insan var böyle, hem yaşayanlar, hem ölüler içinde. Saf merhametle dua çarklarının başına dönmüş olanlar; izlenemeyecek yolu, onu izlediklerini bilmeksizin izleyenler; Alabama’daki ortakçının kansı, Tibet’teki lama, Peru’daki böcekbilimci, Odessa’daki fabrika işçisi, Londra’daki manav, Nijerya’daki keçi çobanı, Avustralya’da bir yerlerde kuru bir dere yatağının yanı başında bir çubuğu sivriltmekle meşgul yaşlı mı yaşlı adam. Onlarla tanışmamış olan tek bir kişi bile yok aramızda. Yeterince var böylelerinden, yolumuza devam etmemizi sağlayacak kadar çoklar. Belki de.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Peki bir şey soracağım sana. Bunu öğrenmem şart: Haber’a gittikten sonra mı başladın bu şeyleri... görmeye?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Etkili rüyaları diyorsun. Hayır, önceden de görüyordum. O yüzden Haber’a gittim zaten. Rüyalardan korkuyordum, bu yüzden de rüya görmeyi baskılamak için yasadışı yollardan yatıştırıcı ilaçlar alıyordum. Ne yapacağımı bilemiyordum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"O zaman bu son iki gece, uyanık kalmak için kendini paralayacağına neden ilaç almadın peki?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Elimdekilerin hepsini cuma gecesi bitirdim de ondan. Burada reçeteli ilaç alabileceğim bir yer yok. Ama uzaklaşmam şarttı. Dr. Haber’dan olabildiğince uzaklaşmak istedim. İşler onun sandığından çok daha karışık ve o da bir türlü bunu anlamaya yanaşmıyor. Olayların gidişatına müdahale edip onları düzeltmenin mümkün olduğunu sanıyor o. Ve bir şeyleri düzeltmek için de beni kullanmaya çalışıyor, ama sorduğunda böyle yaptığını da kabul etmiyor; yalan söylüyor, çünkü dosdoğru bakıp bariz olanı görmek istemiyor, doğru olanla, gerçekte olanla ilgilenmiyor o, kendi aklı -bir şeylerin nasıl olması gerektiğine dair fikirleri- dışında hiçbir şey göremiyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Anladım. Avukat sıfatıyla sana hiçbir şekilde yardım edemem," dedi Heather, adamın dediklerini tam olarak takip edemediğinden ipin ucunu kaçırmıştı, balık derisinde bile tüy bitmesine sebep olabilecek denli sert, brendili kahvesini yudumladı. "Hipnoz talimatlarında bana şüpheli gelen herhangi bir şey yoktu, tabii duyabildiğim kadarıyla; nüfus patlamasını dert etmemeni filan söyledi sana sadece. Hem rüyalarını özel birtakım amaçlar için kullandığı gerçeğini gizlemekte kararlıysa, onu hiçbir şey durduramaz; başka bir gözlemci gönderilse bile, onun bulunduğu seansta etkili rüya görmemeni temin edip tereyağından kıl çeker gibi sıyrılır bu işten. Acaba neden benim böyle bir rüyaya tanık olmama göz yumdu, çok merak ediyorum. Bu rüyaların gücüne inandığından emin misin bu adamın? Hiç anlamıyorum onu. Ama her halükârda, bir avukatın bir psikiyatr ile hastası arasındaki ilişkiye müdahale etmesi çok zor; hele de deli doktorunun bir kodaman, hastanın ise rüyalarının gerçeğe dönüştüğünü zanneden bir kaçık olduğu durumlarda - yok, böyle bir şeyi hayatta mahkemeye taşımam! Ama bir dakika. Onun amaçları uğruna rüya görmeni engellemenin bir yolu yok mu? Müsekkin filan kullansan işe yaramaz mı?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"GTT’de olduğum sürece Ecza Kartı vermiyorlar bana. Öyle bir şey kullanmak istesem bile, Haber reçeteme yazmadıkça alamam. Hem zaten ne alırsam alayım Artırıcı yine de rüya görmemi sağlayabilir."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Sahiden de mahremiyete tecavüz var ortada; ama dava konusu edemeyiz bunu... Bir şey daha geliyor aklıma. Ya onu değiştirdiğin bir rüya görsen?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr bir uyku ve brendi sisinin ardından kadına bakakaldı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Onu daha insaniyetli biri yapsan - ama bir dakika, zaten öyle olduğunu, kötü bir niyetinin olmadığını söylüyorsun. Ama adamda müthiş bir iktidar açlığı var. Dünyayı hiçbir vebal altında kalmadan yönetmenin harika bir yolunu bulmuş. O halde, ondaki bu iktidar açlığını biraz dizginle sen de. Onun sahiden iyi bir adam olduğunu gör rüyanda. Seni kullanmak yerine tedavi etmeye çalıştığı bir gerçekliğin rüyasını gör!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ama rüyamda ne göreceğimi seçemiyorum ki. Kimse seçemez."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadın yılgınlıkla çöktü. "Orasını unutmuşum. Bu olayın gerçek olduğunu varsayınca, elimde olmadan senin kontrolünde olan bir şey olarak düşünüyorum. Oysa senin kontrolünde değil. Sen yalnızca yapıyorsun bunu."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben hiçbir şey yapmıyorum," dedi Orr bir karış suratla. "Asla da hiçbir şey yapmadım. Yalnızca rüya görüyorum. Sonra gördüğüm şey oluyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Seni hipnotize edeceğim," dedi Heather birden.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">İnanılmaz bir olgunun gerçekliğini teslim etmek zorunda kalmak sanki kanına girmiş, onu daha fevri bir insana dönüştürmüştü: Orr’un rüyaları işe yaradığına göre, kendi fikri neden yaramasındı? Bu düşüncelere kapılmasının bir başka nedeni de öğlenden beri hiçbir şey yememiş olması ve aç açına içtiği brendili kahvenin onu fena halde çarpmasıydı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr biraz daha baktı kadının yüzüne.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Daha önce yaptım bunu. Üniversitede hukuka hazırlık derslerimin arasında psikiyatri de vardı. Dersin birinde hem hipnozcu hem de özne olarak öğrendiklerimizi sınamıştık. Özne olarak vasattım, ama başkalarını hipnotize etmekte oldukça başarılıydım. Seni hipnotize edip bir rüya telkin edeceğim. Dr. Haber hakkında - onu daha zararsız kılmaya yönelik bir rüya. Yalnızca bunu görmeni isteyeceğim rüyanda, başka hiçbir şey karıştırmayacağım. Anladın mı? Oldukça güvenli bence, ne dersin? Yani bu noktada deneyebileceğimiz başka her şey ne kadar güvenliyse bu da o kadar güvenli, öyle değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyi de hipnoza dirençliyim ben. Eskiden öyle değildim, ama Haber’ın dediğine göre artık öyleymişim."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bu yüzden mi vagus-şahdamar indüksiyonu kullanıyor? O olaya tanık olmaktan nefret ediyorum, düpedüz cinayet gibi geliyor bana. İşte onu istesem de yapamam, zaten doktor değilim."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Dişçim yalnızca Hipnokaset kullanırdı. Gayet de etkili olurdu. En azından bana öyle gelirdi." Artık kesinlikle uykusunda konuşuyordu ve bırakılsa bu ipe sapa gelmez sayıklamalarını sonsuza dek devam sürdürebilirdi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Benim anladığım kadarıyla sen hipnozcuya direniyorsun, hipnoza değil," dedi Heather yumuşak bir sesle. "En azından deneyebiliriz bunu. Şayet işe yararsa, hipnoz sonrasında Haber hakkında küçük bir -ne diyordun ona- etkili rüya görmen için telkinde bulunurum. Sence işe yarama ihtimali var mı, ne dersin? Kendini bana teslim eder misin?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Biraz uyuyabilsem her halükârda iyi olur," dedi Orr. "Bir ara... nasıl olsa uyumak zorunda kalacağım. Bu geceyi de uykusuz çıkarabileceğimi sanmıyorum. Eğer beni hipnotize edebileceğine güveniyorsan..."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet, edebilirim sanırım. Ama baksana, burada yiyecek bir şeylerin var mı?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet," dedi uykulu uykulu. Biraz sonra kendine geldi. "Hay allah, tabii var. Nasıl da düşünemedim. Özür dilerim. Yolda... bir şey yemedin. Bir somun ekmek var..." Dolabın raflarını karıştırdı, bir somun ekmek, margarin, beş tane katı yumurta, bir ton balığı konservesi ve market rafında beklemekten büzüşmüş bir marul çıkardı meydana. İki tane kalay turta kabı, hepsi de birbirinden farklı üç çatal ve bir sebze bıçağı bulup çıkardı. "Sen bir şeyler yedin mi?" diye sorguladı kadın. Orr emin değildi. Kadın masanın başındaki sandalyede, adam ayakta, birlikte yemeği hazırladılar. Ayakta durmak Orr’u canlandırmış gibiydi ve biraz sonra iştahının fazlasıyla yerinde olduğu anlaşıldı. Her şeyi, hatta beşinci yumurtayı bile yarı yarıya paylaşmak zorunda kaldılar.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Çok iyi bir insansın sen," dedi Orr.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben mi? Niye ki? Buraya geldiğim için mi diyorsun yoksa? İsteyerek geldim zannetme sakın, kahretsin, korkumdan geldim. Cuma günkü o dünya değiştiren olaydan nasıl ödüm patladı biliyor musun sen! Orada olanları açıklığa kavuşturmam şarttı. Sen rüya görürken, dünyaya geldiğim hastaneye bakıyordum tam, biliyor musun - derken birdenbire hastanenin yerinde yeller eser oldu, orada öyle bir hastane asla olmamıştı!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben senin doğulu olduğunu sanıyordum," dedi Orr. Söylediklerinin konuyla alakalı olup olmadığını düşünecek durumda değildi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hayır." Heather ton balığı konservesini özenle sıyırdı ve bıçağı yaladı. "Portlandlıyım. Hele şimdi iki kere öyleyim. İki ayrı hastanede dünyaya gelmiş durumdayım. Tanrım! Ama doğma büyüme buralıyım. Annem-babam da öyleydi. Babam siyahtı, annemse beyaz. İlginç bir karışım, bir bakıma. Yetmişli yıllarda Siyah Haklarıyla bozmuş militanlar vardı ya hani, babam onlardanmış işte, annemse hippiymiş. Babam devlet yardımıyla geçinen Albinalı yoksul bir ailedenmiş, babasız büyümüş, annemse büyük bir şirkette avukatlık yapan, Portland’ın en zengin muhitinden çıkma bir babanın kızıymış. Annem sonra okulu da bırakmış, uyuşturuculara dadanmış, o günlerde revaçta olan ne var ne yoksa hepsine kaptırmış yakayı, tabii malum hippi hayat tarzına da. Annemle babam bir gösteri yürüyüşünde tanışmışlar. O zamanlar gösteri yürüyüşleri halen yasalmış. Sonra da evlenmişler. Ama babam o yaşantıya fazla dayanamadı. Yalnızca evlilik değil, her şey birden tak etti canına. Ben sekiz yaşımdayken pılını pırtısını toplayıp Afrika’ya gitti. Gana’ya sanırım. Köklerinin orada olduğuna inanıyordu, ama kesin olarak da bilemiyordu tabii. Yedi göbek atası Louisiana’da kök salmışken nasıl bilsindi ki? Lelache da onları Amerika’ya getiren köle tüccarının adıydı muhtemelen. Fransızca bir isim, ‘ödlek’ anlamına geliyor. Sırf soyadım Fransızca diye lisede Fransızca dersi almıştım, biliyor musun?" Kıs kıs güldü. "Neyse, babam öylece çekip gitti senin anlayacağın. Zavallı Eva da hepten dağıldı, perişan oldu. Eva dediğim annem. Kendisine anne, annecim filan dememi hayatta istemezdi, o tür hitaplar hep orta sınıf çekirdek aile sahiplenmeciliğiydi onun gözünde. Bu yüzden ona Eva diyordum ben de. Bir süre Hood Dağı’nda, bir nevi komünde bile yaşadık, tanrım ne günlerdi onlar! Kışın nasıl soğuk oluyordu anlatamam! Ama polis günün birinde Amerika karşıtı bir komplo olduğu iddiasıyla gelip komünü dağıttı. O sayfa da kapanınca annem yiyecek bir lokma bulmak için başkalarının eline bakar hale geldi, boşta çömlekçi çarkı ve fırın bulduğunda çok güzel çömlekler yapıyordu, ama çoğunlukla küçük dükkânları, lokantaları filan olan tanıdıklarına ufak tefek işlerinde el veriyordu. O insanlar birbirlerine çok destek oluyordu. Sahiden müthiş bir yardımlaşma vardı aralarında. Ama annem ağır uyuşturuculardan bir türlü uzak duramadı, tam anlamıyla müptela olmuştu. Bir yıl bırakırdı mesela, sonra yine eskisinden bin beter dadanırdı. Salgın’ın elinden kurtulmaya kurtuldu, ama otuz sekiz yaşındayken mikroplu bir şırıngaya denk geldi, ölümü de ondan oldu. Sonra da tabii annemin ailesi ortaya çıkıp beni devraldı. O güne dek yüzlerini bile görmemiştim! Beni üniversiteye, hukuk fakültesine gönderdiler. Ben de her Noel arifesinde onlara yemeğe gidiyorum. Mostralık zencisiyim onların. Ama sana bir şey söyleyeyim mi, asıl sinirime dokunan şey, halen ne renk olduğumu bilememek. Yani babam siyahtı, gerçek bir siyahtı -tamam, belki bir nebze beyaz kanı taşıyordu, ama adamakıllı siyahtı işte— annemse beyazdı, ama ben ne siyah ne de beyazım. Şöyle söyleyeyim, babam, beyaz olduğu için annemden tam anlamıyla nefret ediyordu. Ama bir yandan onu seviyordu da. Anneme gelince, o sanırım babamın siyah oluşunu, babamın kendisinden daha çok seviyordu. Buyur buradan yak, şimdi ben ne oluyorum bu durumda? Asla bir cevap bulamadım bu soruya."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Kahverengi," dedi Orr usulca, kadının sandalyesinin arkasında dikilerek.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bok rengi yani."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Toprağın rengi."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Sen de benim gibi doğma büyüme Portlandlı mısın?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Şu allahın belası dere yüzünden dediklerinin tek kelimesini duyamıyorum. Doğa dediğin sessiz olur sanıyordum bir de. Sıra sende, biraz da sen anlat bakalım!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyi de bir sürü çocukluğum oldu bugüne dek," dedi Orr. "Hangi birinden başlayayım bilmiyorum ki. Birinde annem-babam Salgın’ın ilk yılında öldü. Birinde Salgın diye bir şey yoktu. Bilmem ki... Hiçbiri pek ilginç değildi. Yani anlatmaya değer bir tarafları yok pek. Tek yaptığım hayatta kalmayı başarmak oldu."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyi ya. Asıl iş o zaten."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Her şey giderek daha da içinden çıkılmaz bir hal alıyor. Önce Salgın, şimdi de bu Uzaylılar..." Orr cansız bir kahkaha koyverdi, ama Heather arkasına dönüp baktığında adamın yüzü bitkin ve perişandı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uzaylıları rüya marifetiyle icat ettiğine hâlâ inanamıyorum. Bir türlü aklım almıyor. Nicedir ödüm patlıyor onlardan, dile kolay altı yıldır! Ama oturup salim kafayla düşününce, senin başının altından çıktıklarını bir çırpıda anladım, çünkü o öbür şeyde -zaman akışı mı, artık adına ne deniyorsa onda- yoklardı. Ama ne yalan söyleyeyim, o feci nüfus patlamasından daha beter de değiller. Bir İşkadınları Apartmanında dört kadınla paylaştığım o iğrenç, küçücük daireyi unutamıyorum, ne rezillikti yarabbi! Her allahın günü o korkunç metroya binmek ölüm gibi geliyordu bana, üstelik dişlerim berbat haldeydi, asla yiyecek doğru düzgün bir şey bulunmazdı, bulunan da insanın karnını yarı yarıya doyurmaya bile yetmezdi. O zaman kırk beş kiloydum, düşünebiliyor musun? Şimdiyse elli beş kiloyum. Cumadan bu yana 10 kilo almış durumdayım yani!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Doğru söylüyorsun. Seni ilk gördüğümde felaket zayıftım. O hukuk bürosunda hani."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Sen kendine bak. Bir deri bir kemiktin. Ama sana bana mahsus bir durum değildi ki, herkes öyleydi, o yüzden sıskalığın batmamıştı gözüme. Ama şimdi, neredeyse sapasağlam bir adam diyeceğim geliyor sana, hele biraz da uyursan tam olur."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr hiçbir şey demedi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Doğrusunu söylemek gerekirse, yalnız biz değil herkes çok daha sağlıklı görünüyor artık. Bak, bu yaptığına engel olamıyorsan ve yaptığın şey dünyayı biraz daha iyi kılıyorsa, yaptığından dolayı suçlu hissetmemelisin kendini. Belki de evrimin duruma el koymasının yeni bir yoludur rüyaların - ya da onun gibi bir şey. Bir çeşit acil durum hattı. Uyum gücü en yüksek olanın hayatta kalması gibi yani. Arada kazalar da oluyor tabii."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İnan bu dediğinden çok daha kötü," dedi Orr aynı donuk, sersem ses tonuyla. "Acaba, şey-" Birkaç kez kekeledi. "Acaba dört yıl önceki nisan ayıyla ilgili herhangi bir şey hatırlıyor musun - doksan sekiz nisanı hakkında?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Nisan mı? Hayır, özel bir şey gelmiyor aklıma."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"O tarihte dünyanın sonu gelmişti," dedi Orr. Yüzü istemsiz bir kasılmayla çarpıldı ve boğulurcasına nefes almaya çabaladı. "Hiç kimse hatırlamıyor bunu," dedi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ne demek istiyorsun?" diye sordu kadın belirsiz bir korkuyla. Nisan, Nisan 1998, diye düşündü, Nisan 98’i hatırlıyor muyum? Hatırlamadığına kanaat getirdi, ama bir yandan, hatırlaması gerektiğini de biliyordu - ve korktu: Orr’dan mı? Orr ile birlikte mi? Orr adına mı?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bu olanların evrimle bir alakası yok. Olsa olsa bencilce bir kendini koruma dürtüsü denir adına. Ben, yani - nasıl diyeyim, aslında her şey çok daha kötüydü. Hatırladığından da beterdi. Dünya aynı dünyaydı, ilk hatırladığın o nüfusu yedi milyar olan dünyaydı, ama işte - durum çok daha kötüydü. Erkenden önlemini alıp tayın sistemi, çevre kirliliği denetimi ve doğum kontrolü uygulamalarını ta yetmişli yıllardan itibaren hayata geçiren birkaç Avrupa ülkesi dışında kimse dünyayı bekleyen kıtlığı, kirliliği ve nüfus patlamasını ciddiye almamıştı. Aklımız nihayet başımıza gelip de gıda dağılımını fiilen denetim almaya çalıştığımızda haliyle çoktan iş işten geçmiş, kıtlık baş göstermişti, gıda karaborsası mafyanın eline geçmişti, yiyecek herhangi bir şey almak isteyen herkes karaborsadan alışveriş etmek zorundaydı ve buna gücü yetmeyen bir sürü insan aç kalıyordu. 1984’te Anayasa’yı değiştirip senin hatırladığın haline getirdiler, ama her şey öylesine sarpa sarmıştı ki, bu değişiklik her şeyi olduğundan da beter bir hale sokmaktan başka bir işe yaramadı, artık göstermelik de olsa demokrasinin esamisi okunmuyordu, bir tür polis devletine dönüşmüştük, ama bu da işe yaramadı, düzen bir anda çöktü. Ben on beş yaşındayken okullar kapandı. Kanser Salgını yoktu, ama salgın hastalıkların biri birini kovalıyordu: dizanteri, sonra hepatit, ardından hıyarcıklı veba. Ne var ki insanların çoğu bunlardan ziyade açlıktan ölüyordu. Derken 93’te Yakındoğu’da savaş patlak verdi, ama bu kez saflar farklıydı. Araplarla Mısır’a karşı İsrail. Bütün büyük ülkeler bu savaşa girdiler. Afrika devletlerinden biri Arap saflarına katılarak İsrail’deki iki şehre nükleer bombalarla saldırdı, böylece biz de İsrail’in misilleme yapmasına yardım ettik ve..." Bir süre sustu, sonra hikâyesinde kocaman bir boşluk olduğunu besbelli fark etmeksizin anlatmaya devam etti: "Şehirden çıkmaya çalışıyordum. Dağlara, Forest Park’a ulaşmak istiyordum. Hastaydım, bir adım daha atacak halim kalmamıştı, çaresiz batı tepelerinde bir evin merdivenlerine oturdum, evlerin hepsi yanıp kül olmuş, bir tek çimentodan basamakları kalmıştı geriye, basamaklar arasında bir çatlakta çiçeğe durmuş karahindibalar olduğunu anımsıyorum. Oracığa oturdum, bir daha da kalkamadım, istesem de kalkamayacağımı biliyordum zaten. Yine de sürekli ayakta olduğumu, yürümeye devam ettiğimi, şehirden kaçtığımı zannediyordum, ama tabii hep hezeyandı bunlar. Arada bir bilincim yerine geldiğinde yeniden karahindibaları görüyor, ölmekte olduğumu anlıyordum. Ve başka her şeyin de ölmekte olduğunu. Derken şeyi - o rüyayı gördüm." Bir süredir kısılmış olan sesi şimdi hepten kesilmişti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyiydim," diyebildi sonunda. "Evde olduğumu görmüştüm rüyamda. Uyandım ve bir şeyim yoktu. Evde, yatağımdaydım. Ama önceki seferinde, ilk seferinde yaşadığım evlerden hiçbiri değildi bu. Yani kötü zamanlarda. Tanrım, keşke hatırlamasaydım bunu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Çoğunlukla da hatırlamıyorum zaten. Hatırlamaya katlanamıyorum. O günden beri bunun bir rüya olduğuna ikna etmeye çalışıyorum kendimi. O olayın bir rüya olduğuna! Ama değildi. Rüya olan asıl bu. Bu yaşadığımız gerçek değil. Bu dünya olası bile değil. Gerçek oydu. Asıl olup biten oydu. Hepimiz ölüyüz ve ölmeden önce dünyanın da sonunu getirdik. Hiçbir şey kalmadı geriye. Rüyalar dışında hiçbir şey."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadın adama inandı ve inandığını öfkeyle inkârdan gelmeyi seçti. "Ne olmuş yani? Belki başından beri de öyleydi, rüyalardan ibaretti her şey! Ne olursa olsun, her şey yolunda. Olacağı olmayan bir şeyi oldurabileceğini sanmıyorsun herhalde? Ne sanıyorsun ki sen kendini! Dünyada hiçbir şey sebepsiz yere olmaz, olacağı yoksa hiçbir şey olmaz. Hem de asla! Bunun adına ister gerçek de, ister rüya, ne fark eder ki? Hepsi aynı kapıya çıkıyor - değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bilmiyorum," dedi Orr ıstırap içinde ve Heather yanına varıp canı yanan bir çocuğa ya da ölmek üzere olan bir adama sarılacağı şekilde sarıldı ona.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Omzundaki baş ağırdı, dizinde duran beyaz tenli, kare biçimli el gevşekti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uyuyorsun," dedi kadın. Adam itiraza yeltenmedi. Bunu inkâr etmeye yanaşması için bile adamı sertçe sarsması gerekti. "Hayır, uyumuyorum," dedi adam olduğu yerde sıçrayıp doğrularak. "Hayır." Yeniden kendini bıraktı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"George!" Haber’ın bir bildiği vardı demek: Adını söylemek işe yaradı. Gözlerini, kadının yüzüne bakacak denli uzun süre açık tutmayı başardı. "Uyanık kal, biraz daha dayan. Hipnozu denemek istiyorum. Uyuyabilesin diye." Ona rüyasında ne görmek istediğini, hipnoz sırasında Haber ile ilgili nasıl bir telkinde bulunması gerektiğini sormak istiyordu aslında, ama Orr iyiden iyiye dalmıştı artık. "Bak ne diyeceğim, şu karyolaya otur en iyisi. Şeye... gaz lambasının alevine bak, işimizi görür muhtemelen. Ama uyuma sakın." Gaz lambasını masanın ortasına, yumurta kabuklarıyla yemekten artakalan enkazın orta yerine yerleştirdi. "Sen sadece gözlerini ondan ayırmamaya ve uyumamaya bak! Gevşeyeceksin ve rahatlayacaksın, ama henüz uyumayacaksın, ben sana ‘Uyu’ diyene kadar uykuya dalmayacaksın. İşte böyle. Şimdi kendini gevşemiş ve rahatlamış hissediyorsun..." Oynadığı rolün havasına girerek hipnozcu ağzıyla konuşmayı sürdürdü. Orr neredeyse anında hipnotize oldu. Buna inanamayan kadın Orr’un komutlarına uyup uymayacağını sınadı. "Sol elini kaldıramıyorsun," dedi, "kaldırmaya çalışıyorsun ama çok ağır, bir türlü kımıldamıyor yerinden... Şimdi yeniden hafifledi, artık kaldırabilirsin. İşte oldu... güzel. Bir dakika içinde uykuya dalacaksın. Biraz rüya göreceksin, ama bunlar herkesin gördüğü türden olağan, sıradan rüyalar olacak, özel rüyalardan, o etkili rüyalardan olmayacak. Yalnızca biri dışında. Tek bir etkili rüya göreceksin. Bu rüyada-" Duraksadı. Birden korkmuştu; buz gibi bir huzursuzluk çöreklendi içine. Ne yapıyordu? Bu bir oyun değildi, bir şaka değildi, her budalanın aklına estiğince burnunu sokabileceği işlerden hiç değildi. Orr üzerindeki gücü mutlaktı, Orr’unsa gücünün haddi hesabı yoktu. Hangi akla hizmet böyle akıl almaz bir sorumluluğun altına girmişti?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Onun gibi, dünyada her şeyin bir sebebi olduğuna, insanın bir parçası olduğu bir bütünün var olduğuna ve onun parçası olmakla insanın da bütünlendiğine inanan biri ne olursa olsun asla Tanrı rolüne soyunmaya heves etmez. Yalnız kendi varlıklarını yadsımış olanların oynamaya can attığı bir oyundur Tanrıcılık.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ama bu rol elini kolunu bağlamıştı bir kere ve artık istese de cayamazdı. "Bu tek rüyada... Dr. Haber’ın insaniyetli bir adam olduğunu, sana zarar vermeye çalışmadığını, sana karşı dürüst davrandığım göreceksin.” Ağzından çıkan her şeyin ters bir sonuç verebileceğini bildiğinden, neyi nasıl demesi gerektiğini bir türlü kestiremiyordu. "Ve Uzaylıların artık Ay’da olmadıklarını göreceksin," diye ekledi alelacele; hazır bu işe girişmişken bu yükü de adamcağızın sırtından almaması için bir neden yoktu. "Ve sabahleyin güzelce dinlenmiş olarak uyanacaksın, her şey yoluna girecek. Şimdi: Uyu."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Hay aksi, önce uzanmasını söylemeyi unutmuştu adama.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr içi tam doldurulmamış bir yastık gibi yavaşça öne kaydı, yana yattı, biraz daha öne, biraz daha yana derken nihayet kocaman, ılık, hareketsiz bir yığın halinde yere yığıldı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Taş çatlasın yetmiş kiloydu adam, ama onu yerden kaldırmaya çalışan Heather’a gösterdiği kolaylık bakımından ölü bir filden farksızdı. Kadın uyduruk karyolayı devirmemek için mecburen önce bacaklarını yerleştirdi karyolaya, ardından da omuzlarından kaldırıp gövdesini; tabii adam uyku tulumunun içinde yatacağına üstüne yatmış oldu böylece. Karyolayı devirmemeyi yine son anda başararak uyku tulumunu Orr’un altından bin bir zahmetle çekip çıkardı ve üstüne serdi. Bu işler sırasında adam bir an olsun uyanmadı, hep mışıl mışıl uyudu. Kadın soluk soluğaydı, ter içindeydi, üzgündü. Adam değildi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Masaya oturdu, nefesinin düzene girmesini bekledi. Acaba ne yapsam, diye düşünmeye başladı biraz sonra. Akşam yemeğinden artakalanları topladı, su ısıttı, turta kaplarını, çatalları, bıçağı ve fincanları yıkadı. Ocaktaki ateşi canlandırdı. Bir rafın üzerinde birkaç kitap ilişti gözüne, ciltsiz, ucuz kitaplardı, uzun gece nöbeti boyunca oyalanacak bir şeyler olsun diye Lincoln City’den almış olacaktı bunları Orr. Kahretsin, tek bir polisiye yoktu, halbuki Heather’ın şu anda ihtiyacı olan tam da şöyle sıkı bir polisiyeydi. Rusya hakkında bir roman vardı. İşte Uzay Paktı’nın bir iyi tarafı: Amerikan Hükümeti, sırf Amerikan Hayat Tarzı tehdit altına girmesin diye Filipinlerle Kudüs arasındaki o dev coğrafyada hiçbir şey yokmuş gibi yapmaktan vazgeçmişti artık; bu yüzden de şu son birkaç yılda Japon işi oyuncak kâğıt şemsiyeler, Hint tütsüleri ve Rus romanları gibi bir sürü öteberi yeniden bulunabilir olmuştu. Başkan Merdle’a göre Yeni Hayat Tarzı, insanların kardeşliğiydi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Soyadı "evski" ile biten bir adamın yazdığı bu roman, Kafkaslar’daki küçük bir kasabada Salgın Yılları sırasındaki hayatı anlatıyordu; neşeli bir anlatı olduğu pek söylenemezdi ya, o anki duygularına hitap ettiğinden kendini kitaba iyice kaptırdı. Saat ondan gecenin iki buçuğuna kadar aralıksız okudu. Bütün bu süre içinde Orr yattığı yerde neredeyse hiç kıpırdamadan, usul usul, sessizce soluk alıp vererek deliksiz uyudu. Heather arada bir Kafkas köyünden başını kaldırdığında, lambanın soluk alevinde yaldızlara ve gölgelere bürünmüş dingin yüzünü görüyordu onun. Rüya görüyorduysa bile, huzurlu, gelgeç rüyalar olsa gerekti bunlar. Kafkas köyünde, (kaçınılmaz olan karşısındaki kusursuz edilginliğiyle ona uyuyan ev sahibini hatırlatıp duran) köy soytarısı dışında herkes ölünce, eski kahveyi yeniden ısıtıp içmeyi denedi, ama tadı küllü su gibiydi. Kapıya gitti, sonsuz övgü! sonsuz övgü! diye bağırıp haykıran dereyi dinleyerek kapının ağzında, yarı içeride yarı dışarıda bir süre dikildi. Bu muazzam haykırışı Heather’ın doğumundan yüzlerce yıl öncesinden beri sürdürebilmiş olması ve dağlar yerinden oynayana dek de aynen sürdürecek oluşu inanılmazdı! En tuhafı da, şimdi gecenin bu geç saatinde, ormanın mutlak sessizliğinde uzaktan uzağa, sanki ta suyun kaynağından gelirmişçesine kulağına çalınan o ezgiydi; tıpkı şarkı söyleyen çocukların sesi gibiydi - pek hoş, pek tuhaf.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Soğuktan ürperdi; kapıyı kapatıp suda şakıyan doğmamış çocukların seslerini dışarıda bıraktı ve küçük, ılık odayla uyuyan adama geri döndü. Orr’un besbelli kulübede kendine yapacak iş çıkarmak için satın aldığı bir amatör marangozluk kitabını aldı raftan, ama daha birkaç satır okur okumaz uykusu bastırdı. Eh, neden uyumasındı ki? Sabahlaması için hiçbir sebep yoktu. İyi de nerede uyuyacaktı ki...</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Keşke George’u hiç ellememiş, düştüğü yerde bırakmış olsaydı. Ruhu bile duymazdı nasıl olsa. Haksızlıktı resmen, hem karyolayı kapmıştı hem de uyku tulumunu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Uyku tulumunu George’un üstünden alıp yerine onun yağmurluğuyla kendi pelerin yağmurluğunu örttü. George kıpırdamadı bile. Kadın ona şefkatle baktı, sonra yere serdiği uyku tulumunun içine girdi. Tanrım, yer de ne kadar soğuktu böyle, üstüne üstlük taş gibi de sertti. Gaz lambasını söndürmemişti. Acaba aleve üfleyerek değil de fitilinden kısarak mı söndürülüyordu bu meret? Bunlardan biri doğru, biri yanlıştı. Komünden hatırlıyordu bunu. Ama hangisinin doğru olduğunu çıkaramıyordu. Allah KAHRETSİN, felaket soğuktu burası!</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Soğuk, soğuk. Sert. Aydınlık. Fazla aydınlık. Pencerede, ağaçların kıpırdanışlarıyla titreşen yapraklar arasından yüzünü gösteren güneş. Yatağın üzerinde. Yerler titriyordu. Tepeler mırıldanıyor, denize yuvarlanmayı düşlüyordu ve tepelerin üzerinde uzak kasabaların sirenleri belli belirsiz ve korkunç uluyordu, uluyordu, uluyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Doğruldu. Kurtlar dünyanın sonunu haber verircesine uluyorlardı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Doğan güneş, o göz kamaştıran eğik ışınlarının altında yatan her şeyi gizleyerek tek pencereden içeri ılgar etti. Heather ışık fazlasından körleşmiş halde el yordamıyla arandı ve rüyacıyı yüzükoyun yatmış, hâlâ uyur halde buldu. "George! Uyan! Hadi George, ne olur uyan! Bir terslik var!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Uyandı. Kadına gülümseyerek açtı gözlerini.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bir terslik var -sirenler- ne oluyor böyle?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Neredeyse hâlâ rüyasındaymış gibi, duygusuzca konuştu adam: "Dünyaya indiler."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Çünkü tam da kadının kendisine yapmasını söylediği şeyi yapmıştı. Kadın, Uzaylıların artık Ay’da olmadıklarım görmesini söylemişti rüyasında.</p>
  <hr class="footnoterule" />

  <p class="footnotetext" dir="ltr"><a class="FootnoteSymbol" href="#bodyftn1" id="ftn1">1</a> &nbsp;İng. Heather. – y.n.</p>

  <p class="Footnote" dir="ltr">&nbsp;</p>

  <p class="Footnote" dir="ltr">&nbsp;</p>
</body>
</html>
