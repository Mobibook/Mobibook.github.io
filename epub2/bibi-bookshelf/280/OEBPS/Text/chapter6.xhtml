<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Standard" dir="ltr" style="page-break-before: always; margin-left: 0px; margin-right: 0px; text-indent: 37.795277px; text-align: center; font-weight: bold; font-size: 200%;">6</h3>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">Bize kala kala... görevimizin daha yeni yeni başlıyor olduğunu ve tarife gelmez, akıl sır ermez Zaman’dan başka hiçbir şeyin imdadımıza yetişmeyeceğini, yardımın gölgesini dahi göremeyeceğimizi öğrenmek kalabilir. Kısırdöngüsünden bir türlü kaçıp kurtulamadığımız o sonsuz ölüm ve doğum girdabının kendi yaratımız, kendi arayışımızın eseri olduğunu; dünyaları birleştiren güçlerin Geçmiş’in hataları olduğunu; ebedi kederin doymak bilmez arzunun ebedi açlığından ibaret olduğunu; sönüp gitmiş güneşlerin, ancak ve ancak kaybolmuş hayatların ateşi söndürülemez tutkularıyla yeniden alevlenebileceğini öğrenmek zorunda kalabiliriz.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:center;font-style:italic">LAFCADIO HEARN, Doğudan</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">George Orr’un evi, Corbett Caddesi yokuşunda, caddenin başından birkaç blok yukarıdaki ahşap iskeletli eski bir yapının üst katındaydı; evlerin çoğunun asırlık, hatta daha bile eski olduğu köhne bir semtti burası. Üç geniş odası, içinde aslan ayaklı derin bir küvet bulunan bir banyosu olan ev, çatıların arasından nehri görüyordu - gemilerin, eğlence teknelerinin, kütüklerin, martıların, dönenip duran büyük güvercin sürülerinin vızır vızır üstünden geçtiği nehri.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Öteki evini de gayet iyi hatırlıyordu tabii; Corbett Konutları’nın on sekizinci katındaki çekme ocaklı, şişme yataklı, tuvaleti olmayan, bu yüzden de kendisini her seferinde muşamba döşeli koridorun sonundaki ortak tuvalete gitmeye mecbur eden 2,5 metreye 3,5 metrelik tek göz odasını... Ama Corbett Konutları adlı gökdelen asla inşa edilmemişti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Whiteaker Caddesi’nde tramvaydan indi, yokuşu tırmandı, geniş, karanlık merdivenlerden yukarı çıktı; evine girdi, evrak çantasını ilk bulduğu yere bıraktığı gibi yatağa serildi ve kendini büsbütün koyverdi. Dehşet, ıstırap içindeydi, yorgunluktan ölüyordu ve afallamış haldeydi. "Bir şeyler yapmalıyım, bir şeyler yapmalıyım deyip duruyordu kendi kendine delirmiş gibi, ama ne yapması gerektiğini de bilmiyordu. Ne yapması gerektiğini asla bilmemişti. Yapılması gerekiyormuş gibi görünen şey neyse, sırada hangi iş varsa onu, sorgulamadan, kendini sıkıntıya sokmadan, kararından endişe duymadan yapıp geçmişti oldum olası. Ama ilaç kullanmaya başlayalı beri, attığı adımdan, tuttuğu yoldan emin olma hali de onu terk etmişti ve şimdi artık hepten yoldan çıkmış, kaybolmuştu. Harekete geçmeliydi, harekete geçmesi şarttı. Haber’ın kendisini bir kukla gibi oynatmasına karşı koymalıydı artık. Kaderinin dizginlerini kendi ellerine almalıydı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ellerini iki yana açıp onlara baktı, sonra yüzünü avuçlarına gömdü; gözyaşlarından sırılsıklamdı yüzü. Kahretsin, allah kahretsin, diye düşündü acı acı, ne biçim bir adamım ben? Sakalımdan gözyaşları süzülüyor, hale bak! Haber’ın beni kullanmasına şaşmamalı. O ne yapsın ki? Acınacak derecede güçsüzüm, acınacak derecede kişiliksizim, doğuştan bir kuklayım. Kendime ait bir kaderim yok benim. Tek sahip olduğum şey rüyalar. Ve şimdi onların dizginleri de başkalarının elinde.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber’dan uzaklaşmalıyım, diye düşündü, kendinden emin, kararlı olmaya çalışarak; ama daha düşünürken bile yapamayacağını biliyordu bunu. Haber oltasını atmış, kıskıvrak yakalamıştı onu, üstelik de bir yerine değil, her yerine geçirmişti kancalarını.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Böylesine olağandışı, bu derece özgün bir rüya düzeninin bu alandaki araştırmalar için paha biçilmez olduğunu söylemişti Haber: Orr insanlığın bilgi dağarına muazzam bir katkıda bulunmuş olacaktı ona kalırsa. Haber’ın bu dediklerinde samimi olduğuna, bunları düşünüp tartarak söylediğine inanıyordu. Kendi de bu olup bitenlerin sırf bilimsel yönünden umutluydu zaten: Bilimin bu tuhaf ve korkunç yetenekten iyi bir yan bulup çıkarabileceğine, onun iyi bir amaca hizmet etmesini sağlayabileceğine, yol açtığı muazzam zararı biraz olsun telafi edeceğine bel bağlıyordu aklınca.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Olmayan altı milyar insanın vebali.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ortasından ikiye ayrılacakmışçasına ağrıyordu başı. Çatlaklarla yol yol olmuş derin lavaboya su doldurdu, yüzünü suya olduğu gibi daldırıp yarım dakika boyunca suyun içinde tuttu ve yüzünü her çıkarışında yeni doğmuş bir bebek gibi kıpkırmızı, kör ve ıslak olmasına aldırmadan bunu birkaç kez peş peşe tekrarladı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber’ın elinde Orr’a karşı kullanabileceği ahlaki kozlar olduğu doğruydu, ama onu gerçek anlamda köşeye sıkıştırdığı yer işin yasal boyutuydu. Orr Gönüllü Terapiyi bırakacak olursa, yasadışı yollardan ilaç temin etmek suçundan hakkında kovuşturma açılacak, sonunda da ya hapsi ya tımarhaneyi boylayacaktı. Bundan kaçış yoktu. Terapiyi bırakmayıp sadece devamsızlık yapması ve işbirliğine yanaşmaması durumunda da Haber’ın elinde kendisine karşı kullanabileceği gayet etkili bir başka koz vardı: Orr’un yalnızca onun yazdığı reçeteler yoluyla temin edebildiği rüya baskılayıcı ilaçlar. Herhangi bir denetime tabi olmadan, doğaçlama rüya görme fikri artık her zamankinden de çok tedirgin ediyordu onu. Şu anki acınası hali ve laboratuvarda her seferinde yeni baştan etkili rüya görmeye koşullandırıldığı göz önüne alındığında, hipnoz yoluyla kendisine dayatılan akılcı kısıtlamalar olmaksızın etkili rüyalar görmesi halinde neler olacağını düşünmek dahi istemiyordu. Tam bir kâbus olurdu bu, az önce Haber’ın ofisinde gördüğünden de beter bir kâbus hem de. Bundan hiç kuşkusu yoktu ve bunun olmasına izin veremezdi. Rüya baskılayıcıları ne olursa olsun almalıydı. Yapması gerektiğinden, doğruluğundan emin olduğu yegâne şey buydu. Ama bunu ancak Haber’ın oluruyla yapabilirdi, bu yüzden de Haber ile işbirliği yapmak zorundaydı. Köşeye kıstırılmıştı. Kapana kısılmış bir fare. Çılgın bilimadamı öyle istiyor diye bir labirentte koşturup duruyordu ve kaçıp kurtulmanın yolu yoktu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Belki de çılgın bir bilimadamı değildir, diye düşündü Orr keyifsizce, belki oldukça aklı başında bir bilimadamıdır - ya da bir zamanlar öyleydi. Onu yozlaştıran, rüyalarımın ona sunduğu iktidar imkânı. Sürekli müdahil oluyor, rüyalarımda illa bir rolü olsun istiyor ve bu da ister istemez son derece vahim bir rol üstlenmesine yol açıyor. Öyle ki, artık o pek bayıldığı bilimini bile amacın kendisi değil, bir araç olarak görüyor... Ama kötü bir niyeti yok, öyle değil mi? İnsanlığın yaşamını iyileştirmek istiyor. Bunun neresi yanlış ki?</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Başı yine çatlarcasına ağrımaya başlamıştı. Telefon çaldığında suyun altındaydı. Alelacele yüzünü ve saçlarını kurulamaya çalıştı, el yordamıyla ilerleyerek karanlık yatak odasına döndü. "Alo, ben Orr."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ben Heather Lelache," dedi yumuşak, kuşkulu bir alto.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yersiz ve keskin bir zevk duyumu yükseldi içinde, bir anda boy atıp çiçeklenen, kökleri belden aşağısına, çiçekleriyse zihnine uzanan bir ağaç gibi tıpkı. "Alo," dedi yeniden.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bugün olanları konuşmak için benimle bir ara buluşmak ister misiniz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet. Tabii ki."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Şey. Artırıcı denen o zımbırtı üzerine bir dava inşa edilebileceği fikrine kapılmanızı istemem. Hayal olur bu. Her şey kitabına göre yapılmışa benziyor. Cihaz kapsamlı laboratuvar testlerine tabi tutulmuş, adam gereken bütün kontrolleri yaptırmış ve ilgili bütün mercilere usulünce başvurmuş, hiçbir şeyi atlamamış, üstelik artık Sağlık Bakanlığı’ndan da onay aldı. Tabii bunda şaşılacak bir yan yok, adam gerçek bir profesyonel. Benimle ilk konuşmaya geldiğinizde kimden bahsettiğinizi tam olarak anlamamışım meğer. İnsan tam bir çakal olmadığı sürece kolay kolay o makama gelemez."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hangi makama?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Şey. Hükümetçe desteklenen bir araştırma enstitüsünün başkanlığına tabii!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kadının haşin, aşağılayıcı cümlelerine durmadan o güçsüz, yatıştırıcı "şey" sözcüğüyle başlaması hoşuna gidiyordu Orr’un. Daha adım atmasına fırsat vermeden, karşısındakinin üstünde durduğu zemini ayaklarının altından çekip alıveriyordu böylece. Hakikaten cesur bir kadındı, hem de fazlasıyla cesur.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ha, evet, anlıyorum," diye mırıldandı. Dr. Haber malum enstitünün başkanlığına, Orr Yaban’daki kulübesine sahip olduktan bir gün sonra nail olmuştu. Kulübe rüyasını bütün geceyi kapsayan o yegâne seansları sırasında görmüştü Orr; ondan sonra da bir daha gece seansı yapmaya kalkışmamışlardı. Rüya içeriğine dair hipnoz telkinleri, rüyanın gece boyu sürmesine yetecek kadar etkili olmamıştı ve sabaha karşı üçte nihayet pes eden Haber, ikisi de biraz gevşeyip dinlenebilsinler diye Orr’u Artırıcı’ya bağlayarak gecenin kalan kısmında beynine derin uyku sinyalleri göndermekte bulmuştu çareyi. Ama ertesi gün öğleden sonra bir seans daha yapmışlardı ve Orr bu seansta öylesine uzun, öylesine çetrefilli ve çapraşık bir rüya görmüştü ki neyi değiştirdiğinden, Haber’ın bu sefer hangi hayırlara vesile olduğundan asla tam olarak emin olamamıştı. Haber’ın eski ofisinde uykuya dalmış ve Oneiroloji Enstitüsü’ndeki ofiste uyanmıştı: Haber kendi kendini terfi ettirmişti. Ama her şey bu terfiyle de sınırlı değildi - sözgelimi o rüyadan beri sanki hava da her zamankinden biraz daha az yağmurluydu; belki daha başka şeyler de değişmişti. Kesin olarak bilemiyordu. Orr bu duruma isyan etmiş, bu kadar kısa bir süre içinde bu denli yoğun şekilde etkili rüya görmek zorunda bırakılmasına karşı çıkmıştı. Bunun üzerine Haber derhal yelkenleri suya indirip onu fazla zorlamamaya razı gelmiş, beş gün boyunca Orr’u seanslardan azat etmişti. İnsaniyetli bir adamdı ne de olsa. Hem altın yumurtlayan kazı kesmek onun da işine gelmezdi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kaz. Tabii ya. İşte bana cuk oturan bir tanım, diye geçirdi içinden Orr. Allahın belası bir kaz - beyaz, ruhsuz, aptal. Bunları düşünürken Bayan Lelache’ın dediklerinin bir kısmını kaçırmıştı. "Özür dilerim," dedi, "tam anlayamadım. Şu an sersemliğim üstümde galiba, kafam hiçbir şey almıyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İyi misiniz siz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet, iyiyim. Yalnızca yorgun gibiyim."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Salgın hakkında epeyce sarsıcı bir rüya gördünüz, değil mi? Rüyadan sonra berbat görünüyordunuz. Bu seansların sonrasında hep öyle bitkin mi düşüyorsunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Yok, her zaman değil. Bu seferki özellikle kötüydü. Sanırım halimden de anladınız bunu. Az önce nasıl bir araya geleceğimizden mi söz ediyordunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet. Pazartesi öğle yemeği yiyelim demiştim. İşyeriniz şehir merkezindeydi değil mi? Bradford Sanayi’de çalışıyordunuz galiba?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Mutedil bir hayretle, kadının doğru söylediğini fark etti. Artık var olmayan iki dev şehri, John Day’i ve French Glen’i suya kavuşturmayı amaçlayan o büyük Bonneville-Umatilla baraj ve sulama projesi yoktu artık. Oregon’da Portland dışında büyük şehir de yoktu. Bölge Bayındırlık Müdürlüğü’nde değil, şehir merkezinde, elektrikli aletler üreten özel bir şirkette teknik ressamlık yapıyordu artık; şirketin Stark Caddesi’ndeki binasındaydı ofisi. Tabii ki öyleydi. "Evet," dedi. "Öğle tatilim birle iki arasında. İsterseniz Dave’in yerinde buluşabiliriz, Ankeny Sokağı’nda."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Birle iki arası bana uygun. Dave’in yeri diyelim o zaman. Pazartesi günü orada görüşürüz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bir dakika," dedi Orr. "Bir ricam olacak. Acaba diyordum - yani sizce bir sakıncası yoksa hipnotize olduğumda Dr. Haber’ın ne dediğini, yani bana rüyamda ne görmemi söylediğini söyleyebilir misiniz lütfen? Dediklerinin hepsini duydunuz, öyle değil mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet duydum, ama bunu sizinle paylaşamam, paylaşırsam tedavisine müdahale etmiş olurum. Bilmenizi isteseydi kendi söylerdi zaten size. Bu etik bir davranış olmaz, yapamam."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Haklısınız galiba."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Evet. Üzgünüm. Pazartesi görüşüyoruz o halde, değil mi?”</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hoşçakalın," dedi Orr, bir anda bunalıma ve içindeki kötü bir hisse yenik düşerek; sonra da kadının veda etmesini beklemeden almacı yerine koydu. Ona yardımcı olamazdı Lelache. Cesurdu, güçlü olmaya güçlüydü, ama o kadar da güçlü değildi. Belki değişimi gözleriyle görmüş, hissetmişti, ama sonra ilk fırsatta bu deneyimi aklından defetmiş, onu reddetmeyi seçmişti. Neden reddetmesindi ki zaten? Her iki anıya birden sahip olmak öyle kolay kolay sırtlanılamayacak ağır bir yüktü ve kadının bu yükün altına girmesi, rüyalarının gerçeğe dönüştüğünü iddia eden hezeyan içindeki bir psikopata bir an olsun inanması için en ufak bir neden yoktu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ertesi gün cumartesiydi. Haber ile uzun bir seans bekliyordu onu, saat dörtten altıya kadar, hatta belki daha da uzun sürecek bir seans. Hiçbir kaçışı yoktu bunun.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yemek saati gelmişti ama Orr aç değildi. Günbatımının yarı karanlığına bürünmüş yüksek tavanlı yatak odasında da, bu evde yaşadığı üç yıl boyunca bir türlü dayayıp döşeme fırsatını bulamadığı tamtakır salonda da ışık açmamıştı. Şimdi de salonu bir aşağı bir yukarı arşınlıyordu. Pencerelerden ışıklar ve nehir manzarası görünüyordu, havada toz ve ilkbahar kokusu vardı. Salonda ahşap çerçeveli bir şömine, sekiz tuşu eksik, eski bir kuyruksuz piyano, şöminenin taş tabanının önüne istiflenmiş bir halı yığını ve yerden yirmi beş santim yüksekliğinde, Japon işi, kırık dökük bir bambu sehpa vardı. Cilasız, temizlik yüzü görmemiş, çıplak çam rabıtaların üzerine usulca serildi karanlık.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">George Orr o yumuşak karanlığın orta yerine boylu boyunca, yüzükoyun uzandı, sertliğiyle bedenini sırtlayan tozlu tahta zeminin kokusunu burun deliklerinde duydu. Hiç kıpırdamadan ama uyumaksızın öylece yattı; uykudan daha başka bir yerdeydi, daha uzaklarda, daha dışarılarda, rüyaların olmadığı bir yerde. Buraya ilk gelişi değildi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">&nbsp;</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Bir klorpromazin alıp yatağa gitmek üzere kalktı yerden. Haber bu hafta fenotiazin grubu ilaçlara başlatmıştı onu. Şimdilik işe yarıyor gibiydi yeni ilaçları; r-haline gereğince girmesini sağlıyor, bir yandan da rüyalarının yoğunluğunu azaltıp etkili seviyeye tırmanmalarını engelliyordu. Gayet iyi bir sonuçtu bu, ama Haber bu etkinin, bütün diğer ilaçlarda olduğu gibi yavaş yavaş azalacağını ve sonunda hepten kaybolacağını söylemişti. Ölüm dışında hiçbir şey insanı rüya görmekten alıkoyamaz, demişti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">En azından o gece derin bir uykuya dalabildi; rüya gördüyse bile ömürsüz, uçucu, ağırlıksız rüyalardı bunlar. Cumartesi günü uyandığında neredeyse öğlen olmuştu. Buzdolabının başına gitti, kapağını açıp içine baktı; oracıkta bir süre dikilip gördüğü manzarayı seyre daldı. Dolabın içinde, tek kişiye ait bir buzdolabında hayatında görmediği kadar çok yiyecek vardı. Daha doğrusu öteki hayatında. Yedi milyar insan arasında yaşadığı ve yiyeceğin -tabii adına öyle demek doğru olursa- her zaman kıt olduğu hayatında. Bir yumurtanın bile ayın ziyafeti olabildiği hayatında. "Yaşasın, bugün yumurtluyoruz!" derdi kısmen karısı olan kadın, haklarına düşen yumurta tayınını aldığında... Ne tuhaf, bu hayatta deneme evliliği yapmamışlardı Donna ile. Salgın sonrası yıllarda, an azından yasal anlamda böyle bir şey yoktu. Tam evlilik vardı yalnızca. Doğum oranı halen ölüm oranından daha düşük olan Utah’ta, dini ve vatansever gerekçelerle çokeşliliği yeniden yasal hale getirmeye çalışıyorlardı hatta. Ama o ve Donna bu kez hiçbir tür evlilik yapmamışlardı, yalnızca birlikte yaşamışlardı. Yine de yürümemişti ilişkileri. Dikkati yeniden buzdolabındaki yiyeceklere çevrildi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kendi de yedi milyarlık dünyada olduğu o cılız, zayıflıktan kemikleri dışarı uğramış adam değildi artık; enikonu yapılıydı aslına bakılırsa. Ama her şeye rağmen kıtlıktan çıkmış gibi koca bir ziyafet çekti kendisine: katı yumurta, tereyağlı tost ekmeği, ançüez, kuru et, kereviz, peynir, ceviz, üstüne mayonez sürülmüş bir parça soğuk halibut balığı, marul, pancar turşusu, çikolatalı kurabiye - buzdolabında ve mutfak raflarında ne bulduysa yedi. Bu tıkınma âleminin ardından fiziksel olarak çok daha iyi hissetti kendini. Bir bardak kahve -suni olmayan halis muhlis kahve- içerken düpedüz sırıtmasına yol açan bir fikir geldi aklına. Şöyle düşündü: Dün, o hayatta, altı milyar canı dünya yüzünden silen ve insanlık tarihinin son çeyrek yılını baştan aşağı değiştiren etkili bir rüya gördüm ben. Ama daha sonra yarattığım bu hayatta, etkili bir rüya görmedim daha. Haber’ın ofisinde olduğum bir gerçek ve orada rüya da gördüm; ama bu rüya hiçbir şeyi değiştirmedi. Her şey öteden beri böyleydi zaten, ben Salgın Yılları hakkında kötü bir rüya gördüm yalnızca. Yani hiçbir şeyim yok benim; terapiye ihtiyacım yok.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Meseleye hiç bu gözle bakmamıştı ve bu yeni bakış açısı, sırıtmasına yol açacak kadar eğlendirmişti onu, ama mutlu bir gülümseme değildi yüzündeki.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yeniden rüya göreceğini biliyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Saat ikiyi geçmişti bile. Elini yüzünü yıkadı, yağmurluğunu buldu (hakiki pamuklu bir yağmurluktu bu, öteki hayatında düpedüz lüksten sayılırdı), hepi topu iki-üç kilometre mesafedeki Enstitü’ye yayan gitmeye karar vererek yola koyuldu. Tıp Fakültesi’ne doğru yürüyecek, fakülteyi geçince Washington Parkı’na ulaşabilmek için biraz daha yokuş çıkması gerekecekti. Tabii istese tramvayla da gidebilirdi, ama tramvaylar seyrek geçiyor, oraya gidene dek dünyayı dolaşıyorlardı, hem acelesi de yoktu. Ilık mart yağmurunda tenha sokaklarda yürümek keyifliydi; ağaçlar yaprağa durmuştu, kestanelerin tomurcukları patladı patlayacaktı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Çöküş, insanlığın nüfusunu beş yılda beş milyar azaltan, sonraki on yılda ise bir milyar daha düşüren kanser salgını, dünyanın bütün uygarlıklarını temellerinden sarsmış, ama sonunda her şeye rağmen insanlık yerli yerinde kalmıştı. Hiçbir köklü değişime yol açmamıştı: Olup olan yalnızca nicel bir değişiklikti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Hava halen fena halde ve onarılamaz şekilde kirliydi: Bu kirlilik Çöküş’ten on yıllarca öncesine dayanıyordu ve aslında onun doğrudan nedeniydi. Şimdiyse kimseye pek bir zararı yoktu, tabii yeni doğanlar dışında. Lösemiyi andıran bir türevini işe koşan salgın, seçici bir tavırla, adeta düşünüp taşınarak hareket edercesine, hâlâ daha doğan her dört bebekten birini seçip altı ay içinde öldürüyordu. Hayatta kalanlar ise temelde kansere dayanıklı oluyorlardı. Ama onların da başka dertleri vardı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Nehir kıyısında dumanlarını kusan fabrikalar yoktu artık. Havayı egzoz dumanlarıyla kirleten arabalar yoktu; kalan tek tük araba da ya buharlıydı ya da pilli.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ötücü kuşlar da yoktu artık.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Salgın’ın etkileri her şeyde kendini gösteriyordu, kanser hastalıkları belli bölgelerde halen insanları kırıp geçiriyordu ya, bu bile savaşın patlak vermesini önlemeye yetmemişti. İşin aslı, Yakındoğu’daki savaş daha kalabalık olan dünyadakine kıyasla çok daha vahşi bir gidişat almıştı. İsrail-Mısır ittifakına göbeğinden bağlı olan ABD hükümeti, ittifaka silah, savaş malzemesi, uçak temin ederek ve "askeri danışmanlar" yollayarak sadakatini kanıtlıyordu. Henüz kendi askerlerini savaşa sürmeyip yalnızca Tibetlileri, Kuzey Korelileri, Vietnamlıları ve Moğolları cepheye göndermekle yetinen Çin de Amerika’dan aşağı kalmıyor, aynı vefayı Irak- İran ittifakına gösteriyordu. Rusya ve Hindistan’a gelince, onlar şimdilik olup bitenleri uzaktan huzursuzca seyretmekle iktifa ediyorlardı; ama Afganistan ve Brezilya’nın yakın zamanda İran saflarına katıldığı göz önüne alınırsa, Pakistan’ın da bu savaşta Mısraillilerin yanında yer alması an meselesi olabilirdi. Bunun olması halinde ise Hindistan derhal paniğe kapılıp Çin saflarına katılacak, böylece SSCB belki de ABD’nin yanında yer almaya karar verecek denli ürkecekti. Bu da her safta altı tane olmak üzere toplam on iki nükleer gücün bulaştığı bir savaş demekti. Spekülasyonlar böyle sürüp gidiyordu. Bu meyanda Kudüs yerle bir olmuş durumdaydı ve Suudi Arabistan ile Irak’ta tanklar ve uçaklar havaya ateş açıp suya kolera püskürtürken sivil nüfus yerin altındaki barınaklarda yaşıyor, ezkaza barınaktan dışarı emekleyen bebekler napalmdan kör oluyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Johannesburg’da hâlâ beyazları katlediyorlarmış, işe bak, diye hayret etti Orr köşedeki bir gazete bayiinde gözüne çarpan manşete. Ayaklanmadan bu yana yıllar geçmiş olmasına rağmen hâlâ katledecek beyazlar kalmıştı demek! İnsanlar da az bela değildi...</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Portland’ın boz yokuşlarını tırmanırken yağmur ılık, kirli, usul damlalarla düşüyordu çıplak başına.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yağmur manzarasına bakan büyük köşe pencereli ofiste, "Rüyalarımı bir şeyleri düzeltme emellerinize alet etmeyi bırakın lütfen Dr. Haber," dedi Orr. "Boşuna uğraşıyorsunuz. Bir işe yaramayacak bu. Ahlaken yanlış. Ben tedavi olmak istiyorum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Tedavi olmanın en temel önkoşulu da bu zaten George! İstemek. "</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Dediğime cevap vermiyorsunuz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ama iriyarı adam tıpkı bir soğan gibiydi, soydukça altından yeni bir kişilik, yeni bir inanç, yeni bir cevap katmanı çıkıveriyor, soy soy bitmiyor, katmanların ardı arkası kesilmiyor, adamın iç yüzü bir türlü meydana çıkmıyordu. Ne olursa olsun durmak bilmiyor, hiçbir yerde durmaya yanaşmıyor, kendini durmaya hiçbir şekilde mecbur hissetmiyor, bir türlü "Tamam buraya kadar, burada duracağım!" demiyordu. Bir varlık değildi, yalnızca katmanlardan ibaretti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Etkili rüyalarımı dünyayı değiştirmek için kullanıyorsunuz. Üstelik bunu yaptığınızı itiraf etmeye de yanaşmıyorsunuz. Neden acaba sorabilir miyim?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"George, bilmeni isterim ki kendi bakış açın çerçevesinde sana belki mantıklı gelen, ama benim açımdan yanıtlanması düpedüz olanaksız olan sorular soruyorsun. Gerçekliği aynı şekilde görmüyoruz biz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Aynı şekilde olmasa da yeterince benzer bir şekilde görüyoruz ki konuşabiliyoruz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Doğru. Neyse ki. Ama gerçeklik algılarımız bazen birbirimize soru sorup yanıt verecek kadar örtüşmeyebiliyor. En azından şimdilik."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Benim sizin sorularınıza yanıt vermekle ilgili bir sıkıntım yok, zaten veriyorum da... Ama bunları boş verin. Bakın, bir şeyleri değiştirmeye, olaylara hükmetmeye devam edemezsiniz."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bu dediğin bir çeşit genelgeçer ahlak buyruğuymuş gibi konuşuyorsun." Sakalını sıvazlayarak, o cana yakın, düşünceli gülümsemesiyle baktı Orr’a. "Oysa insanın dünya yüzünde bulunma amacı tam da o dediklerin değil mi aslında - bir şeyler yapmak, bir şeyleri değiştirmek, bir şeylere hükmetmek, dünyayı daha iyi bir yer haline getirmek, ha ne dersin?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hayır!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Peki ne o halde amacı?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bilmiyorum. Her şeyin illa da bir amacı olacak diye bir şey yok, sanki evren bir makineymiş de her parçasının faydalı bir işlevi varmış gibi konuşuyorsunuz siz de. Madem öyle, bir galaksinin işlevi nedir? Hayatımızın bir amacı olup olmadığını bilmiyorum, bunun bir önemi olduğunu da sanmıyorum açıkçası. Asıl önemli olan bütünün içinde bir parça olmamız. Bir kumaşın içindeki iplik ya da kırdaki bir ot sapı gibi. O nasıl öylece varsa, biz de öylece varız. Bizim yaptıklarımız, çimenleri yalayıp geçen rüzgâra benziyor."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kısa bir sessizlik oldu. Haber yeniden konuşmaya başladığında sesi ne cana yakın, ne güven verici, ne de yüreklendiriciydi. Aksine oldukça tarafsızdı ve bir parça hoşgörü içerdiği ancak belli belirsiz fark ediliyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Yahudi-Hristiyan-Akılcı Batı’da yetişmiş bir adama göre alışılmadık ölçüde pasif bir bakış açısına sahipsin doğrusu. Doğal bir Budistsin neredeyse. Acaba Doğu gizemciliğiyle hiç ilgilenmiş miydin George?" Bu son soru, bariz cevabıyla gayet açık bir alaydı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hayır. O konuda hiçbir şey bilmiyorum. Tek bildiğim, olayların gidişatına zorla müdahale etmenin doğru olmadığı. Hiçbir yararı yok bunun. Yüz yıldır düştüğümüz bir hata bu. Siz - siz dün neler olduğunun farkında değil misiniz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Donuk, kara gözler dosdoğru gözlerinin içine baktı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Dün ne oldu ki George?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">İmkânsızdı. Hiç kaçışı yoktu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber, hipnoz sürecine gösterdiği direnci kırmak için artık tiopental sodyum kullanmaya başlamıştı. İğnenin anlık bir acıyla kol damarına sızıverişini seyrederek enjeksiyona boyun eğdi. Tutacağı yol buydu artık; başka seçeneği yoktu. Hiçbir zaman da bir seçeneği olmamıştı zaten. Yalnızca rüya gören biriydi o.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">İlaç etkisini gösterirken Haber bir işini halletmek için odadan çıktı; ama tam on beş dakika sonra, rüzgâr gibi, şen şakrak ve kayıtsız geri döndü. "Pekâlâ, işimize bakalım George!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr bugün hangi işe bakacağını korkunç bir berraklıkla biliyordu: savaşa. Gazetelerde başka konu yoktu, Orr’un bu tür istihbarata dirençli kafası bile yol boyunca bununla dolup taşmıştı. Yakındoğu’da giderek dallanıp budaklanan savaş. Haber son verecekti ona. Kuşkusuz Afrika’daki katliamlara da. Çünkü insaniyetli bir adamdı Haber. Dünyayı insanlık için daha iyi bir yer haline getirmek istiyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Amaç aracı mazur gösterir. Ama ya amaç diye bir şey yoksa? Tek sahip olduğumuz araçsa? Orr koltuğa sırtüstü uzandı ve gözlerini yumdu. El gırtlağına dokundu. "Şimdi hipnoz haline geçeceksin George," dedi Haber’ın tok sesi. "Şimdi..."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">karanlık.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Karanlıkta.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Tam gece değil henüz: Çayırların üstünde akşamın son demleri. Ağaç kümeleri kara ve ıslak görünüyordu. Yürüdüğü yol, günden kalan son belli belirsiz ışığı alıyordu gökyüzünden. Dümdüz, biteviye uzayıp gidiyordu, eski bir taşra karayolu, asfaltı çatlak çatlak. Önü sıra bir kaz yürüyordu, yaklaşık dört-beş metre önündeydi ve bir aşağı bir yukarı salınan beyaz bir leke olarak seçiliyordu yalnızca. Arada az biraz tıslıyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Yıldızlar beliriyordu birer birer, papatyalar gibi bembeyaz. Büyük bir tanesi tam yolun sağında çiçekleniyordu, karanlık kırların üstünde yere enikonu yakın, titrek ve beyaz. Yeniden başını kaldırıp ona baktığında, çoktan büyümüş, daha da parlaklaşmıştı. Koskocamanlaşıyor, diye geçirdi içinden. Parıltısı artarken kırmızıya çalarmış gibi göründü. Kırmızı koskocamanlaştı. Gözler yüzüyordu. Küçük mavi-yeşil çizgiler Browniyen fırılyen fırılyen zikzaklar çizerek vınlıyordu çevresinde. Büyük yıldızın ve vınlayan küçük çizgilerin çevresinde uçsuz bucaksız, kaymaksı bir hale titreşti, daha belirsiz, daha belirgin, nabız gibi atarak. Koskocamanlaştıkça parlaklaşan büyük yıldız gözlerini kamaştırarak kör ederek PATLARKEN hayır olamaz hayır hayır hayırl dedi. Gökyüzü yarılıp parlak ölüm çizgileriyle bin parçaya bölünürken başını kollarıyla koruyarak yere kapaklandı, ama yüzükoyun dönemedi, bakmalıydı buna, şahit olmalıydı. Yer bir aşağı bir yukarı sallanıp sarsıldı, zangırdayan kocaman kırışıklıklar Dünya’nın tenini boydan boya yarıp geçti. Yüzünü göğe dikip, "Yeter, kesin artık, kesin artık!" diye haykırdı avazı çıktığı kadar ve deri kanepede uyandı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Doğruldu, yüzünü tir tir titreyen ter içindeki ellerine gömdü.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Çok geçmeden omzunda Haber’ın elinin ağırlığını hissetti. "Yine mi kötü rüya? Hay allah, kolay bir şey istediğimi sanmıştım oysa. Barışla ilgili bir rüya görmeni söylemiştim yalnızca."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Gördüm zaten."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ama gördüklerin seni rahatsız etti, öyle mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uzaydaki bir çatışmayı seyrediyordum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Seyrediyor muydun? Nereden?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Dünya’dan." Kazlı kısmı atlayarak rüyasını kısaca anlattı. "Onlar mı bizimkilerden birini vurdu, biz mi onlardan birini vurduk bilemiyorum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber güldü. "Keşke oralarda olup bitenleri gözlerimizle görebilseydik. O zaman o olaylardan böylesine soyutlanmış olmazdık hiç değilse. Ama tabii insanın görme yetisinin hiçbir şekilde yetişemeyeceği hızlarda ve mesafelerde oluyor o çatışmalar. Senin anlattığın, aslından çok daha canlı bir tasvir kuşkusuz. Yetmişli yıllardan kalma iyi bir bilimkurgu filmi gibi geliyor kulağa. Çocukken giderdim o filmlere... Peki barışla ilgili bir rüya görmeye yönlendirilmişken neden bir çatışma sahnesi gördün sence?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Emin misiniz? Yalnızca barışla ilgili bir rüya görmemi mi söylediniz - başka bir şey söylemediniz mi?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber hemen cevap vermedi. Bunun yerine Artırıcı’nın üstündeki düğmelerle oyalandı bir süre.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Pekâlâ," dedi nihayet. "Bu kereye mahsus, deneme mahiyetinde, telkinle rüyayı karşılaştırmana izin vereceğim. Belki bu sayede rüyanın neden olumsuz olduğunu da keşfederiz. Sana dedim ki - ya da boş ver, kasetten dinleyelim." Duvardaki bir panoya doğru gitti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Bütün seansları kayıt mı ediyorsunuz?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Elbette. Psikiyatride standart bir uygulamadır bu. Bilmiyor muydun?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Kayıt cihazı bir yerlere gizlenmişken, kayıt yaptığına dair sesli uyan sinyali yayınlamıyorken ve sen böyle bir şey olduğunu bana söylemeye tenezzül etmezken nereden bileyim ki? diye düşündü Orr; ama hiçbir şey demedi. Belki sahiden standart bir uygulamaydı, belki de Haber’ın kendi küstahlığıydı; hangisi olursa olsun, yapabileceği pek bir şey yoktu nasılsa.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"İşte buldum, buralarda bir yerde olmalı. Şimdi hipnoz haline geçiyorsun George. Giderek - Dur! Sakın kendinden geçeyim deme George!" Kasetçalardan bir tıs sesi çıktı. Orr başını iki yana salladı ve gözlerini kırpıştırdı. Stopa basmadan önce duyulan cümle parçaları, Haber’ın kasete aldığı kendi sesiydi tabii ki; hipnozu tetikleyen uyuşturucu halen damarlarında fink atıyorken kendinden geçmeye başlamasına şaşmamak gerekirdi.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Biraz ileri sarmam gerekecek. Hah, oldu işte." Şimdi yine Haber’ın sesiydi duyulan; "Barış," diyordu. "İnsanın insana yaptığı toplu katliamlar son bulsun. İran’daki, Arabistan’daki ve İsrail’deki savaşlar son bulsun. Afrika’daki soykırımlar son bulsun. Başka uluslara karşı her an kullanılmayı bekleyen nükleer ve biyolojik silahlar olmasın. İnsanları öldürmenin yöntemlerini ve araçlarını bulmayı hedefleyen araştırmalar son bulsun. Kendiyle barışık bir dünya var olsun. Dünya yüzünde barış, evrensel bir hayat tarzı olarak benimsensin. Kendiyle barışık o dünyayı göreceksin rüyanda. Şimdi uykuya dalacaksın. Sana-" Orr anahtar sözcüğü duyup uykuya dalıverir korkusuyla, kaseti aniden durdurdu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr alnını ovuşturdu. "Eh," dedi, "duyduğum kadarıyla talimatlara uymuşum."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hiç de uymamışsın. Onca lafın üzerine tutup ayberi uzaydaki bir çatışmanın rüyasını görüyorsan-" Haber kasetteki sesi kadar ani bir şekilde sustu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ayberi ha," dedi Orr, Haber’ın haline biraz acıyarak. "Uykuya daldığımda böyle bir sözcük yoktu hayatımızda. Mısrail’de işler nasıl?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Eski gerçekliğe ait bu uyduruk sözcük, şimdiki gerçeklikte telaffuz edilince nedense şok edici bir etkiye yol açmıştı: Tıpkı gerçeküstücülük gibi, anlamlı görünmesine rağmen anlamsızdı veya anlamsız görünmesine rağmen anlamlı.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber şık odada bir aşağı bir yukarı yürümeye koyuldu. Elini bir kez, kızıl kahverengi, kıvırcık sakalına götürdü. Bu Orr’un aşina olduğu, hesaplı bir hareketti; ama Haber lafa girince Orr, adamın diyeceklerini uzun uzadıya düşünüp tartarak, kelimelerini özenle seçerek, bereketi kendinden menkul o doğaçlama haznesine bir an bile güvenmemeyi yeğleyerek konuştuğunu hissetti. "Dünya Savunması’nı barışa, savaşın son bulmasına dair bir simge veya eğretileme olarak kullanmış olman oldukça tuhaf doğrusu. Ne var ki bütünüyle uygunsuz da değil. Yalnızca fazlasıyla incelikli. Rüyalar işte böyle, biteviye inceliklidir. Sonsuzca. Çünkü düşünecek olursan, bizleri kendi içimizdeki savaşa son vermeye zorlayan şey, iletişim kurmayı reddeden, nedensizce düşmanlık taslayan uzaylıların istilasına uğrama tehlikesinin soluğunu ensemizde duymamızdı; bizi saldırgan-savunmacı enerjimizi dışımızdaki bir hedefe yöneltmeye, kendi bölgemize sahip çıkma dürtümüzü bütün insanlığı içine alacak şekilde genişletmeye, ortak bir düşmana karşı güç birliği etmeye iten, o tehdidin ta kendisiydi. Uzaylılar Dünya’ya saldırmamış olsaydı, kim bilir neler olurdu? Belki hâlâ Yakındoğu’da savaşıyor bile olabilirdik."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Yağmurdan kaçarken doluya tutulduk kısacası," dedi Orr. "Benden medet ummaya devam ettiğiniz sürece, olup olacağı da bu zaten. Bunu hâlâ anlayamadınız mı Dr. Haber? Size tam anlamıyla faydalı olamayacağımı hâlâ anlayamadınız mı? Bakın, sizi engellemek, planlarınıza köstek olmak değil niyetim. Tam tersine, savaşa son vermek harika bir fikirdi, ben de bütün kalbimle destekliyorum bunu. Hatta geçen seçimde, sırf Harris Yakındoğu’dan çekilmemizi sağlayacağına söz verdiği için Soyutlanma lehine oy kullandım. Ama anlaşılan o ki ben, daha doğrusu bilinçaltım savaşsız bir dünyayı tasavvur dahi edemiyor. Anca bir savaşın yerine bir başkasını koymayı biliyor. Siz, insanlar başka insanlarca öldürülmesin dediniz. Ben de tutup Uzaylıları gördüm rüyamda. Sizin kendi fikirleriniz mantıklı ve rasyonel, ama bu fikirlerin bayraktarlığını yapması için benim bilinçaltımdan medet umuyorsunuz, rasyonel aklımdan değil. Aklım başımda olarak düşündüğümde insanlığı oluşturan milletlerin birbirlerini yok etmemeye çalıştığını tasavvur edebilirdim belki; savaşların temelinde yatan saikleri tasavvur etmekten çok daha kolay bir iş bu aslına bakılırsa. Ama siz aklın dışında bir şeyle aşık atıyorsunuz. İnsanlığın iyiliğini gözeten, ilerici hedeflerinize, bu işe uygun olmayan bir araçla ulaşmaya çalışıyorsunuz. Kim insanlığın iyiliğini gözeten rüyalar görür ki?"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber’ın hiçbir şey söylemediğini, en ufak bir tepki vermediğini gören Orr devam etti.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ya da belki sorun yalnızca bilinçaltımdan, irrasyonel aklımdan kaynaklanmıyordur, bu işe uygun olmayan bütün benliğim, baştan aşağı bütün varoluşumdur belki de. Yapı olarak yenilgiye fazla meyilliyimdir veya sizin de dediğiniz gibi, fazla pasifimdir, olamaz mı. Büyük ihtiraslarım yok benim. Belki de o malum yeteneğe sahip olmamla, etkili rüyalar görebilmemle ilgili bir sorundur bu; ama değilse bile, aynı yeteneğe sahip başka insanlar da olabilir dünyada, sizin kafa yapınıza daha yakın olan, birlikte daha verimli çalışabileceğiniz insanlar. Onları bulmak için deneyler yapabilirsiniz; yalnız bana mahsus bir yetenek olamaz bu; ben bir şekilde bu yeteneğimin farkına varmışımdır da onlar henüz farkında değildir olsa olsa. Ama artık bunu yapmak istemiyorum. Bu sorumluluktan kurtulmak istiyorum. Kaldıramıyorum artık. Yani, bakın: Tamam, belki altı yıldır Yakındoğu’da savaş yok, iyi hoş, ama şimdi de Ay’a inmiş uzaylılar var başımızda. Ya Dünya’ya inerlerse? Bilinçaltımı deşip barış aşkına nasıl canavarlar çıkardınız ortaya? Hiç bilmiyorum!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Uzaylıların neye benzediğini kimse bilmiyor George," dedi Haber ılımlı, güven verici bir sesle. "Tanrı biliyor ya, hepimizin korkulu rüyası onlar! Ama senin de dediğin gibi, Ay’a ilk indiklerinden bu yana altı yıldan fazla geçti ve halen Dünya’ya ulaşmayı başaramadılar. Artık füzeli savunma sistemlerimiz tamamen etkili. Bugüne kadar bu savunmayı delemediklerine göre bundan sonra bunu yapacaklarını düşünmemizi gerektirecek bir neden yok ortada. Asıl tehlikeli dönem, Savunma’nın uluslararası işbirliğiyle seferber edilmesinden önceki ilk birkaç aydı."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr omuzları çökmüş halde bir süre oturdu. "Yalancı! Neden yüzüme karşı yalan söylüyorsun?" diye haykırmak istiyordu Haber’a. Ama bu dürtü yeterince güçlü değildi içinde. Hem haykırsa da eline bir şey geçmeyecekti. Bugüne dek yaşadıklarından anlayabildiği kadarıyla, Haber dürüst davranmaktan âcizdi çünkü öncelikle kendine yalan söylüyordu. Belki de zihnini birbirinden bütünüyle tecrit edilmiş iki bölmeye ayırmıştı; bir yarısı Orr’un rüyalarının gerçekliği değiştirdiğini biliyor, onları bu amaçla istismar ediyordu, diğer yansı ise rüyalarının gerçekliği değiştirdiğini zanneden şizoid bir hastayı tedavi etmek için hipnoterapi ve rüya yoluyla duygusal boşalma tekniklerini kullandığına inanıyordu.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Orr, Haber’ın kendi içinde böyle bir iletişimsizlik çıkmazına düşmüş olabileceği ihtimalini algılamakta güçlük çekiyordu; kendi zihni bu tür bölmelemelere öylesine dirençliydi ki, bunları başkalarında teşhis etmekte her zaman gecikiyordu. Ama tecrübeleri, böyle bir savunma mekanizmasının var olduğunu öğretmişti ona. Dünyayı çocuklarının güven içinde büyüyecekleri bir yer haline getirmek için pilotları bombardıman uçaklarının başına oturtup çoluk çocuk katletmeye gönderen politikacıların yönettiği bir ülkede büyümüştü ne de olsa.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Ama eski dünyadaydı bu. Şimdiki cesur yeni dünyada değil.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Deliriyorum," dedi. "Hiç değilse bunu görmeniz lazım. Siz bir psikiyatrsınız. Paramparça olduğumu görmüyor musunuz? Kâinatın bilinmeyen bir yerinden gelip Dünya’ya saldıran Uzaylılar ha! Bakın: Yeniden rüya görmemi isterseniz elinize ne geçecek? Belki de hepten zıvanadan çıkmış bir dünya - delirmiş bir zihnin ürünü. Canavarlar, hayaletler, cadılar, ejderhalar, dönüşümler - içimizde gizlediğimiz bütün melanetler, çocukluğun bütün dehşetleri, korkulu rüyalar, kâbuslar. Bütün bunların zembereğinden boşanmasını nasıl engelleyeceksiniz? Ben bunu engelleyemem. Olacaklar üzerinde hâkimiyetim yok benim!"</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Hâkimiyeti hiç dert etme! Şu anda özgürlüğü yakalamak için çabalıyorsun sen," dedi Haber şevkle. "Özgürlük! Bilinçaltın korkunçluklarla, fesatla dolu bir lağım çukuru değil ki. Viktorya döneminden kalma açması bir görüş bu, üstelik fena halde de yıkıcı. On dokuzuncu yüzyılın en parlak zekâlarının çoğunu felce uğratan, yirminci yüzyılın ilk yarısı boyunca psikolojinin önünü tıkayan da hep bu görüş olmuştur. Bilinçaltından korkma sakın! Kâbuslarla kaynaşan karanlık bir lağım çukuru değil o. Hiç alakası yok! Sağlığın, hayal gücünün, yaratıcılığın pınarıdır bilinçaltı. Bizim adına ‘kötülük’ dediğimiz şey uygarlığın, onun kısıtlamalarının ve baskılarının bir ürünüdür asıl; bunlar kişiliğin kendini özgürce, kendiliğinden ifade etmesini engeller. Psikoterapinin amacı tam da budur işte: bu temelsiz korkuları ve kâbusları ortadan kaldırmak, bilinçaltında olanları su yüzüne çıkarıp rasyonel bilincin ışığına tutmak, onları tarafsızca mercek altına almak ve nihayet korkacak hiçbir şey olmadığını görmek."</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">"Ama var," dedi Orr zor duyulan bir sesle.</p>

  <p class="Standard" dir="ltr" style="margin-left:0;margin-right:0;text-indent:37.795277px;text-align:justify">Haber sonunda gitmesine göz yumdu. Bahar alacakaranlığına çıktı ve Enstitü’nün merdivenlerinde elleri ceplerinde bir süre dikilip aşağısındaki şehrin sokak lambalarını seyre daldı; lambalardan yayılan ışıklar alacakaranlık ve pus yüzünden öylesine bulanıktı ki, karanlık bir akvaryumdaki tropikal balıkların miniminnacık, gümüşi şekilleri misali titreşip yüzüyormuş gibi görünüyorlardı. Bir troleybüs dik bayırı tıngır mıngır çıkarak dönüş yapacağı yere, Enstitü’nün hemen önündeki Washington Parkı’nın tepesine doğru tırmanıyordu. Sokağa inip yürüdü ve tam dönüş yaptığı sırada troleybüse bindi. Yürüyüşü bir şeylerden kaçarcasına telaşlı, ama yine de amaçsızdı. Bir uyurgezer gibi hareket ediyordu, kurulmuş bir zemberek gibi.</p>

  <p class="Standard" dir="ltr" style="font-weight:bold;font-size:200%">&nbsp;</p>
</body>
</html>
