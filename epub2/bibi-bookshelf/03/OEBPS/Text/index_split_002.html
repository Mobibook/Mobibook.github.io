<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block2">Kardeşinin, arkasından güldüğünü duydu. Ivan bu gülüşün pek de iyi sonuçlar doğurmadığını biliyordu. Aklına üç yüz metre yukarı yükselen alevler ve bir dağ sırtındaki molozların çevreye dağılışı geldi.</p>

  <p class="block2">Bir kez daha, “Savaş lideri değilsin,” diye mırıldanıp başını salladı. “Harika bir iş çıkarıyorsun Gümbürgöbek,” dedi Bruenor.</p>

  <p class="block2">Regis bu beklenmedik sesle irkilip dar bacadan geçişlerinde onu arkadan takip eden arkadaşının üzerine is döktü. Bruenor homurdanıp öksürdü ama şikayet etmedi.</p>

  <p class="block2">“Bunun bizi dışarı çıkaracağından emin misin?” diye öksürerek sordu Regis.</p>

  <p class="block2">“Sen beni kokuşmuş duergarla bıraktığın zaman bu yolu kullandım,” dedi Bruenor. “Üstelik tırmanmak için gerekli malzemeye sahip bile değildim! Ayrıca savaş yorgunu bedenim yara bere içindeydi! Ve…”</p>

  <p class="block2">Bir dizi şikayet sıraladı ama Regis hiçbirinin üzerinde durmadı. Yüksekten atıp tutan ve abuk sabuk konuşan Bruenor’un arkasında olduğunu bilmek, buçukluğu bir şekilde rahatlıyor, ona evinde olduğunu hissettiriyordu ama bu tırmanışı daha kolaylaştırmıyordu; incinen kolu hâlâ acıyordu. Onu ısıran kurt, dişlerini kemiğine gömmüş, aradan on gün geçmesine ve Cordio ile Stumpet’in şifa büyülerine rağmen hurdası çıkan buçukluk tamamen iyileşmemişti.</p>

  <p class="block2">Yine de Bruenor’a bacada öncülük etmenin bir onur olduğunu biliyordu ve yavaşlamaya niyeti yoktu.</p>

  <p class="block2">Bruenor’un homurtusunun kendisine yol göstermesine izin verdi ve tepeye ulaştı. Parmaklarını sert taşın çevresine dolayıp kendisini yukarı çekti. Hemen hemen hiç yukarı bakmadan bu işlemi defalarca tekrarladı.</p>

  <p class="block2">Sonunda başını arkaya attığı zaman altı metre bile uzaklıkta olmayan gecenin parlaklığını gördü.</p>

  <p class="block2">Oralarda başına bir mızrak indirmek için hazır bekleyen bir ork muhafızı olabileceğini düşünen Regis’in gülümsemesi anında soldu. Buçukluk olduğu yerde donup kaldı ve uzun bir süre hiç kıpırdamadı.</p>

  <p class="block2">Ayak tabanına değen bir parmakla Regis, aşağı bakıp yüzü isten kapkara olan Bruenor’un iyice ortaya çıkmış olan parıldayan gözlerini gördü. Bruenor, Regis’i yola devam etmeye teşvik ediyordu.</p>

  <p class="block2">Regis, sinirlerine hakim olup gözlerini yavaşça yıldızlara doğru kaldırdı. Sonra ani bir hızla bir elini öbürünün üzerine atarak yukarı çıkmaya başladı; yıllar önce Bruenor’un buraya tırmanışından bu yana bir çubuğu eksilen ocak ızgarasına gelinceye kadar yavaşlamayacaktı. Kararlı bir şekilde homurdanarak ve cüce arkadaşının duergardan kaçışını düşünerek artan cesaretiyle Regis, çabucak hareket etti ve bedeninin üst kısmı bacanın dışına çıkıncaya kadar hiç durmadı. Yarısı içeride, yarısı dışarıda kaldığı zaman durdu ve öldürücü darbenin gelmesini bekleyerek gözlerini kapadı. Duyduğu tek ses yüksek dağlarda yankılanan rüzgarın uğultusu ve aşağıdaki Bruenor’un hareket edişiyle dökülen kırıntıların yaydığı çatırtılardı. Regis kendini dizlerine kadar yukarı çekip çevreye bir göz attı. Adı Fourthpeak olan dağın inanılmaz bir manzarası vardı. Ayaz vardı ve zemin karla kaplıydı. Bir tek, cücelerin muhteşem mekanı Altşehir’den gelen ısının dışarı üflendiği baca çevresi temizdi. Regis doğruldu; gözleri çevreye kilitlenmişti. Batıya; Bekçi Vadisi’ne ve Obould’un devasa ordusunun binlerce kamp ateşine baktı. Döndü ve bakışlarını aşağısındaki doğu bölgelerine, kara bir yılan gibi süzülen görkemli Surbrin Nehri’ne ve batı yakasındaki bir dizi ateşe yöneltti. Sonunda delikten yukarı çıkıp büyüleyici manzaraya, Silver Marches’ın <span class="calibre1">çevresindeki birliklerin kamp ateşlerine bakmak üzere doğrulan Bruenor, “Moradin aşkına Gümbürgöbek,”</span> diye mırıldandı. “Hayatım boyunca bu kadar kalabalık bir düşman ordusu görmedim.”</p>

  <p class="block2">“Hiç ümit var mı?” diye sordu Regis.</p>

  <p class="block2">“Pöh!” diye homurdandı güçlü cüce. “Hepsi yalnızca ork! Benim bir cücem on tanesini öldürür.” “Bu biraz zor olabilir,” dedi buçukluk ama arkadaşının duymamasını sağlayacak kadar akıllıydı. “Gelecek olurlarsa batıdan yola çıkacaklardır,” dedi Bruenor; orası tartışmasız en kalabalık bölgeydi.</p>

  <p class="block2">Regis onun yanma gidip sessizce durdu. Günün ilk ışıkları doğmadan önce bir saat yol gidebilirlerdi. Zalim soğukta bacadan yayılan sıcak havaya ihtiyaçları olacağı için çok da ilerleyemezlerdi. Dar bir yere tırmandıkları için çok kaim giysiler de giymemişlerdi.</p>

  <p class="block2">Böylece yan yana durup sabırla beklediler. İkisi de kazıkların ve rüzgar yemenin çok da önemli olmadığını biliyordu. Ama kısa bir süre sonra iniltiler başladı. Önce tek bir kurt uludu, sonra birer birer diğerleri de karşılık verdi.</p>

  <p class="block2">Aradan epey vakit geçtikten sonra “Gitmeliyiz,” dedi Regis; uğultular her saniye daha da artıyordu.</p>

  <p class="block2">Bruenor taştan yapılmış gibiydi. Sadece bir kez doğuya bakmak üzere kımıldadı.</p>

  <p class="block2">“Haydi,” dedi cüce; gökyüzüyle konuşuyor, gün ışığına sesleniyordu. “Bruenor, yaklaşıyorlar.”</p>

  <p class="block2">“Deliğe gir,” diye emretti cüce.</p>

  <p class="block2">Regis onun koluna yapıştı ama cüce hareket etmedi. “Baltan yanında bile değil.”</p>

  <p class="block2">“Senin arkandan ben de gireceğim. Buna şüphen olmasın. Sadece Obould’un ordusunu gün ışığında görmek istiyorum.” Bir kurt uluması havayı yardı; ses o kadar yakından geliyordu ki Regis, hayvanın sıcak nefesini ensesinde hissetti. Sadece varlıklarını anımsamak bile kolunun yeniden acımasına neden oldu. Bir kurdun uzun ve sivri, parlak beyaz dişleriyle bir kez daha karşılaşmaya hiç niyeti yoktu. Bruenor’un kolunu bir kez daha çekiştirdi ve cüce bacaya girecekmiş gibi hafif döndüğünde, buçukluk yüzüstü yere yatıp bacanın ağzında durdu.</p>

  <p class="block2">“Haydi,” dedi Bruenor, döndü ve gözlerini kısıp bir kez daha batıya baktı.</p>

  <p class="block2">Hava birazcık aydınlanmıştı ama Bruenor karanlık vadiyi hâlâ net göremiyordu. Gözlerini fal taşı gibi açıp Moradin’e yakardı ve sonunda iki dikili taşı hayal meyal seçebildi.</p>

  <p class="block2">Cüce başını kaşıdı. Orklar heykel mi inşa ediyordu? Gözetleme kuleleri mi yapıyorlardı?</p>

  <p class="block2">Bruenor yakındaki bir hayvanın ayak seslerini duydu ve gözlerini vadiden ayırmadan eğildi, yerden bir taş alıp sesin geldiği yere fırlattı.</p>

  <p class="block2">“Git buradan seni aptal köpek. Köpek etini sevmiyorum, kendi iyiliğin için git!” “Bruenor!” diye bağırdı bacanın içindeki Regis. “Ne yapıyorsun?”</p>

  <p class="block2">“Birkaç kemikli kurttan kaçacak değilim!”</p>

  <p class="block2">“Bruenor…”</p>

  <p class="block2">“Pöh!” diye homurdandı cüce. Kar yığınına bir tekme savurdu, arkasını döndü ve bacaya doğru yöneldi; Regis rahatlamıştı. Cüce durdu ve uzun, karanlık şekillere bir kez daha baktı.</p>

  <p class="block2">“Kuleler,” diye homurdandı ve kıllı başını salladı. Deliğin içine atlayıp hızını kesmek için ızgaraya tutundu. Ve birden her şeyi anladı.</p>

  <p class="block2">“Kuleler mi?” dedi. Kendini yukarı itti ve yanında bir hareketlenme hissetti; on adım uzağında kurdun gözleri parıldıyordu. “Seni akıllı domuz surat!”</p>

  <p class="block2">Bruenor aşağı indi.</p>

  <p class="block2">Değerli Mithril Salonu’nun tahmin ettiğinden de büyük bir tehlike altında olduğunu anlayınca Regis’i mümkün olduğu kadar hızlı gitmeye zorladı. Obould’un alt tünellerden gelebileceğini ya da belki kendi tünelini inşa edeceğini veya demir kapıları yıkmaya çalışacağını düşündü.</p>

  <p class="block2">Yol boyu “Kuleler…” diye mırıldandı; artık biliyordu.</p>

  <p class="block2">Ertesi sabah, Fourthpeak olarak bilinen dağın zirvesinde bir ağaç belirdi. Aslında o bir ağaç değil, tuhaf Pikel Bouldershoulder’ın yaptığı rahip büyüsüyle ağaç şeklini alan bir cüceydi. Aradan çok geçmeden dağ yamacının batısında ikinci bir ağaç daha belirdi ve onu bir üçüncü izledi. Bu ‘yeni büyüyen’ ağaçlar; birbiri ardına sıralanan cüceler, Bekçi Vadisi’ni tamamen gören bir konum elde edinceye kadar devam etti.</p>

  <p class="block2">Dev kulelerin neredeyse tamamlanmış olduğu ve o dikili taşların arasında korkunç bir şahmerdan durduğu haberi Mihtril Salonu’na yayılmaya başladığında salonun içindeki işler inanılmaz bir hız kazandı.</p>

  <p class="block2">Cüce yapısının batı kanadındaki büyük, oval girişi çevreleyen iki balkon vardı. İkisi de derinlerdeki koridorlara açılan tünellere sahipti. İki balkon da okçular ve çekiç fırlatıcılarıyla eşsiz birer öldürme mekanıydı. Bu balkonlardan bir tanesinin batı ucuna cüceler, içine sadece tek bir cücenin sığabileceği, gizli bir oda inşa etmişti. Tepesinden, Nanfoodle’ın kuzeye sıcak hava akımı taşımak üzere kullandığı metal borular geçiyordu. Cüceler bu boruları tavana sıkıca yerleştiriyor ve hattı geniş, oval odanın ortasına kadar uzatıyordu. Bu borulara, gizli bölmenin içindeki manivela ile sağlamlaştırılmış, borunun diğer ucuna, oradan da neredeyse yere; dokuz on metre aşağı sarkan kalın bir ip geçirilmişti.</p>

  <p class="block2">Odanın çevresi cüce savunmalarıyla, kendilerini saldırganlardan koruyacak ve doğudaki ana koridora geri çekilmelerini sağlayacak alçak duvarlarla sarılmıştı. Duvarlardaki oynak yerleri yukarıdaki düz çıkıntılara denk getirmişlerdi. Banak Brawnanvil’in gözcülüğünü yaptığı ekip, zamanlamaya büyük bir özen gösteriyor; yukarıdaki kardeşlerinin, odadan canlı çıkabilmeleri için son şansları olduğunu biliyordu. Çalışkan Battlehammer çetesi, düşmanlarını engellemek üzere kapıların ardına, bir kısmı özel olarak yapılan, diğerleri ise sadece Altşehrin demir atölyelerindeki artıklardan elde edilen yüzlerce sivri uçlu demir yerleştirmişti.</p>

  <p class="block2">Savaş alanı olması beklenilen yerin dışında da bir o kadar yoğun bir çalışma vardı. Demirci ocakları işliyor, bira fıçıları büyük kepçelerle karıştırılıyor, taşlar bileniyor, havanlar dövülüyor, çömlekler dönüp duruyordu.</p>

  <p class="block2">Başarı anma öğleden sonra ulaşıldı. Bir alay cüce odaya büyük, yuvarlak bir çanak getirdi. Beş metreden uzun olan bu garip alet metalden yapılmıştı, içine, ortada duran bir metre yüksekliğe sahip bir sopaya kancalanmış pervane tabakası döşenmişti ve bir göz deliği vardı. Cüceler sarkan ipi buna bağladı.</p>

  <p class="block2">Sinirli olan Nanfoodle sopaya bağlı olan bu yay mekanizmasını defalarca kontrol etti. Gerginliğin doğru ayarlanması gerekiyordu; çok gevşek olursa çanağın içindekilerin ağırlığı onu fırlatabilir, çok sıkı olursa da tetikleyemeyebilirdi. Ivan Bouldershoulder’la beraber düzinelerce hesap yapmışlardı ve bu işe fazlasıyla güveniyorlardı.</p>

  <p class="block2">Öyleydi.</p>

  <p class="block2">Çevredeki meraklı cücelere bakan Nanfoodle, her şeyin ne kadar riskli olduğunu fark edince dizlerinin bağı çözüldü. Eğilip kulağına fısıldayan Ivan, “Çalışacak,” diye söz verdi. Nanfoodle’ın omzundan nazikçe tutup gnomu hareket etmeye zorladı, sonra arkalarına gelen yardımcılarla beraber seramik toplarla dolu geniş arabayı dikkatlice itti.</p>

  <p class="block2">Cüceler, kırılgan topları ağızları çeşitli açılarla kıvrılan sıralardan geçirerek bu garip çanağın içine yerleştirmeye başladı.</p>

  <p class="block2">Bu iş bittiğinde tepedeki cüceler gizli odanın içindeki mengenenin uzun kolunu sertçe itip aleti yerden kaldırmaya, ipi yavaşça çekmeye başladı. Diğer cüceler, kalkan çanağın yanındaki merdivenlere tırmanıp tuhaf aleti yavaşça itti.</p>

  <p class="block2">Disk, tavanın yakınındaki yerine oturduğunda “Bir merdiven getirin ve uçları kayganlaştırın,” diye emretti Ivan; çanağın altı, onun, tavanın bir parçası gibi gözükmesini sağlayacak şekilde boyanmıştı ve nerelerin onarılması gerektiğini görebiliyordu.</p>

  <p class="block2">Sarı sakallı Bouldershoulder, gergin gözüken Nanfoodle’a bir kez daha, “İşe yarayacak,” dedi.</p>

  <p class="block2">Gnom, Ivan’a bakıp güç bela gülümsedi.</p>

  <p class="block2">Düz çıkıntının üzerindeki Bruenor, Regis, Cattibrie ve Wulfgar yapılan işi umut ve korkuyla izledi. İki insan, Nanfoodle’ın sürprizlerinden birine daha önce de tanıklık etmiş ve ikisi de o olayın hayat boyu anlatılacak bir hikaye olduğunu düşünmüştü.</p>

  <p class="block2">“Bana sunduğun seçenekten hoşlanmıyorum,” dedi Bruenor, Regis’e. “Ama kararına ve özellikle de sana saygı duyuyorum küçük adam.”</p>

  <p class="block2">“Ben de hoşlanmıyorum,” diye itiraf etti Regis. “Ama ben bir savaşçı değilim ve bu da benim yardım etme yöntemim.” “Peki, Salonu geri alamazsak oradan nasıl çıkacaksın?” diye sordu Cattibrie.</p>

  <p class="block2">“Bu görevi bir cüce yapsaydı yine aynı soruyu soracak mıydın?” diye anında karşılık verdi buçukluk.</p>

  <p class="block2">Cattibrie bir an düşündükten sonra, “Belki bir ork yakalayabilir ve onun pimi çekmesini sağlayabiliriz.”</p>

  <p class="block2">“Evet, bu iyi olurdu,” dedi Bruenor. Üçlü, alaycı şakasının altında sesinin titrediğini fark etmiş ve onun da diğerleri gibi bunun, buçukluğu son görüşü olabileceğini düşündüğünü anlamıştı.</p>

  <p class="block2">Ama bunu başaramazlarsa zaten hepsi ölecekti.</p>

  <p class="block2">Bruenor, çocuklarına, “İkinizin diğer çıkıntıya gitmesini istiyorum,” dedi. “Kaçış koridorunun tam yanına.” “Ben yerde savaşmayı düşünüyordum,” diye karşı çıktı Wulfgar.</p>

  <p class="block2">“Duvarlar senin için fazla kısa. Orada, bir cücenin iki katı olan boyunla dururken düşmanlarımız için ne de harika bir hedef olursun,” diye cevap verdi Bruenor. “Hayır, sen, siz ikiniz en işe yarayacağınız yerde, o çıkıntıda savaşacaksınız. Yayınızı ve baltanızı hazır tutun ve devler içeri girecek olursa kaçış tüneline gidin.”</p>

  <p class="block2">“Yani bizler ilk ayrılanlar mı olacağız?” diye sordu Cattibrie.</p>

  <p class="block2">“Evet,” diye itiraf etti cüce. “İlk siz ayrılacak ve halkımın yolunu tıkamayacaksınız.” “Sebep buysa neden en son biz ayrılmıyoruz?” diye soran Wulfgar, Cattibrie’ye göz kırptı.</p>

  <p class="block2">“Hayır, ilk siz gideceksiniz. Bu tartışma burada bitmiştir,” dedi Bruenor. “Tünelin yakınında olmalısınız; sizin yanınızdaki çocuklarım kadar eğilemeyeceğinizden, gözden kaybolabilmek için orada size ihtiyaç duyulacak. Şimdi benimle tartışmayı bırakın da taktik geliştirin.”</p>

  <p class="block2">Cüce, Regis’e döndü ve “Yanına yeterince su ve yemek aldın mı?” diye sordu. “Ne zaman aldı ki” dedi Cattibrie.</p>

  <p class="block2">Regis, ağzı kulaklarına vararak sırıttı; gamzeleri gözüküyordu. Kabarık çantasına vurdu. “Bugün olmalı,” dedi Bruenor. “Ama istersen biraz bekleyebilirsin.”</p>

  <p class="block2">“İyi olacağım ve hazırım.” “İşareti biliyorsun, öyle değil mi?” Buçukluk başını sallayıp onayladı.</p>

  <p class="block2">Bruenor onun omzunu sıvazlayıp uzaklaştı, arkadaşına sırıtıp çaresizce omuz silktikten sonra Regis, gizli bölmenin içine girdi, taş şeklindeki kapıyı kapayıp içeriden sürgüledi. Bir çift cüce, kapanan kapının yanma gidip köşelerini küçük taşlar ve çamurlarla sıvadılar; kapıyı hem mühürlüyor, hem de duvarın bir parçası haline getiriyorlardı. Böylece kendisine yeri söylenen becerikli bir elf hırsızının onu bulmakta zorluk çekip çekmeyeceğini göreceklerdi.</p>

  <p class="block2">“Ve sen tabii ki yerde olacaksın, değil mi?” diye sordu Cattibrie, Bruenor’a.</p>

  <p class="block2">“Benim yerim hattın tam ortasıdır.” Cattibrie’nin kaşlarını çattığını fark edip ekledi; “Orkların fazlasıyla dikkatini çekersem bana yol açmak için yayını aşağı yöneltmek isteyebilirsin.”</p>

  <p class="block2">Bu sözler üzerine yukarıda ya da aşağıda, nerede olursa olsunlar bu işe birlikte girdiklerini hatırlayan kadının yüzü aydınlandı.</p>

  <p class="block2">Bekçi Vadisi’ndeki kulelerin tamamlandığı ve aralarına upuzun iplerin gerildiği haberi yayıldığında Bruenor, birliklerine, “Bu toprakların her karışının hesabını soracağız,” dedi. Yine de bu haberin cüce ağaçlara, bacanın aşağısındaki Altşehre, sonra girişteki koridorlara ulaşması biraz uzun sürdü ve Bruenor bu sözleri söylediği anda demir kapılara ilk saldırı yapıldı ve gök gürültüsünü andıran bir ses duyuldu. Bu kuvvetli darbenin etkisiyle bütün odalar sallandı ve birkaç cüce sendeledi.</p>

  <p class="block2">Kapının yanındakiler hasar tespiti yapmak üzere hemen harekete geçti; o tek darbeyle kapıları destekleyen kayalarda çatlaklar oluşmuştu.</p>

  <p class="block2">Kapının yanındaki usta başı, “Çok dayanmaz,” dedi.</p>

  <p class="block2">Ekibiyle beraber ikinci hamleyi beklemek üzere hızla uzaklaştı. İkincisi, salonu daha da sarstı.</p>

  <p class="block2">Bu korkunç ağırlıkla, kapıda yarıklar oluştu. Pek çok cüce bakışlarını tavana ve narin çanağa yöneltti.</p>

  <p class="block2">Cüce hattının ortasındaki Bruenor, “Dayanacaktır,” diye bağırdı. “Yukarı bakmayın! Düşmanlarımız bir ya da iki darbeden sonra içeri girecek.”</p>

  <p class="block2">“Kızım,” diye seslendi Cattibrie’ye. “Sen kapıların oradaki orta hatta odaklan, açılır da çirkin bir ork, o çirkin yüzünü içeri sokarsa onu aşağı indir! Hepiniz indirin!”</p>

  <p class="block2">Şahmerdan demirlere bir kez daha çarptı ve yıkılmak üzere olan kapılar gıcırdadı. Ayrıca bir devin olmasa bile bir orkun içeri girebileceği kadar büyük bir delik açıldı. Tıpkı Bruenor’un tahmin ettiği gibi düşman bağırıp çağırarak kapılara yüklendi. Bir tanesi içeri girmeye yeltenince üzerine oklar yağdı.</p>

  <p class="block2">Zayıf noktada duran orklar onu içeri itip yere yuvarladı ve kana susamışçasına yarığın etrafına doluştular.</p>

  <p class="block2">Üzerlerine daha çok ok yağdı; hatta içlerinden bir tanesi; gümüş uçlu olanı en yakındaki ve onun arkasındaki orklara saplanarak baskıyı bir an için azalttı.</p>

  <p class="block2">Sonra koçbaşı bir kez daha kapıya yüklendi ve kapının sağ tarafı, dev menteşesinden kurtulup içeri döndü; alt menteşenin bükülen metali gıcırdadı. İlk ork hattının üzerine tepedeki taşlar döküldü ama onları izleyen akını pek de yavaşlatmadı.</p>

  <p class="block2">Orklar içeri akın etti, cüceler inleyip karşı saldırıya geçmek üzere yerlerini aldı. Kırılan kapı düzeltildi ve pek çok talihsiz orku ezip bir şekilde saldırıyı yavaşlatarak yeniden yerleştirildi.</p>

  <p class="block2">Tepeden silahlar ve oklar yağdı. Ağır bir savaş baltası havada döne döne ilerleyerek kalabalığın üzerine düştü ve bir orkun kafatasını yardı. Akıncılar yeni inşa edilen alçak duvarlara yaklaştığında onun arkasındaki cüceler doğrulup düşmanın üzerine oklar fırlattı. Yaylar bir kenara bırakıldı; cüceler ellerine aldıkları uzun mızrakları, üzerlerine gelen kalabalığa doğrulttu.</p>

  <p class="block2">Arkalarından gelenlerin baskısı yüzünden en öndeki orklar, ne yavaşlama ne de yana kaçma şansına sahipti.</p>

  <p class="block2">Banak’ın iyi eğitilmiş takımı aynı anda mızraklarını bırakıp yakın savaş silahlarını aldı. Kılıçlar, baltalar, çekiçler ork dalgalarını vahşice yardı. Yukarıdan gelen bir başka saldırı, ikinci düşman hattını da harap edip cücelere ikinci duvarın arkasına çekilme imkanı yarattı.</p>

  <p class="block2">Bu sahne, Bruenor’un olduğu yere kadar, on adımda bir, duvardan duvara yinelenecekti.</p>

  <p class="block2">Kırılan kapı ağzında büyük bir şekil belirdiğinde Bruenor, “Wulfgar! Kızım!” diye bağırdı. Sözler ağzından çıktığı anda Cattibrie’nin Taulmaril’inin sihirli bir oku hantal deve doğru ilerledi; onu bir savaş baltası izledi. Orklar, içlerinden pek çoğu ölse de, ikinci duvara ulaştı.</p>

  <p class="block2">Yine de devasa dalga durulmadı.</p>

  <p class="block2">Regis kıvrılıp, kulaklarını taşların arasında yankılanan çığlıklara ve bağırışlara kapadı. Bir yığın savaş görmüştü ona kalsa fazlasıyla savaşa tanıklık etmişti ve bu korkunç sesleri oldukça iyi tanıyordu. Hepsi aynıydı. Tundra vahşilerine ve goblinlere karşı yapılan Calimport’taki sokak kavgalarında, Buzyeli Vadisi’nde gördüğü vahşi savaşlarda, Mithril Salonu’nun kıskanılan madenleri üzerine yapılanlarda Regis hep bu seslerin taarruzu altında kalmıştı. Çığlıkların orklardan, cücelerden, hatta devlerden geliyor olmasının bir önemi yoktu. Hepsi bir olup havayı yarıyor, tiz notalarla keder dalgaları yayıyorlardı.</p>

  <p class="block2">Buçukluk, akan kana ve parçalanan bedenlere tanıklık etmek zorunda kalmayacağı bu odaya mühürlenmiş olmaktan memnundu. Rolünün, cücelerin planını başarıya götürmek için önem taşıdığına, onlara çok faydası dokunacağına inanıyordu.</p>

  <p class="block2">Yine de o an için kafasından bütün bu düşünceleri, hatta her şeyi atmak ve sadece gizli bölmenin zifiri karanlığında uzanmak istiyordu. Gözlerini kapadı, kulaklarını tıkadı ve hepsinin uzakta, çok uzakta olmasını diledi.</p>

  <p class="block2">Wulfgar, balkonda, yanında diz çöken Cattibrie’ye, “Dev!” dedi. Sözler ağzından çıktığı anda düşen kapının önünden devasa bir şekil geçip çevresindeki orkları iteleyerek odaya girdi. Wulfgar, tanrısına yakararak savaş baltasını omuz hizasına kaldırdıktan sonra güç almak üzere kollarını salladı ve baltayı arkasındaki hattın tam ortasına savurdu. Yeniden, “Tempus!” diye bağırdı, uzun bedenini öne eğdi ve yuvarlanmaya başladı. Sırtı öne doğru salmıyor, başının üzerine kapadığı kollarıyla geniş omuzlan birleşiyordu ve güçlü Aegis-fang, odanın bir ucundan öbür ucuna uçuyordu.</p>

  <p class="block2">Cattibrie, Wulfgar’ın uyarısından sonra çabucak nişan aldı; Cattıbrıe, Wulfgar m uyarısından sonra çabucak nişan aldı; oku, savaş baltasını geçip devin koluna saplandı. Dev bağırıp doğruldu ve sağ taraftaki çifte doğru yöneldi ama o sırada savaş baltası büyük bir gürültüyle yüzünün tam ortasına isabet etti.</p>

  <p class="block2">Dev sendeledi. Göğsüne başka bir ok daha saplandı, ardından bir üçüncü ok geldi ve sihirli savaş baltası eline geri dönen Wulfgar, yeniden Tempus’a yakararak baltayı fırlattı.</p>

  <p class="block2">Kapıya yönelen dev tökezledi.</p>

  <p class="block2">Balta sırtına isabet etmiş, onu öne savurup yere düşmesini, düşerken de talihsiz bir orku ezmesini sağlamıştı. Kapıdan içeri birbiri ardına devler girmeye başlayınca, “Yenileri geliyor,” dedi Cattibrie.</p>

  <p class="block2">“Ok fırlatmaya devam et,” diye önerdi Wulfgar; savaş baltası bir kez daha elinde belirdi. Yeni gelenlerden birine nişan almak üzereydi ama yaralı devin inatla yerden kalkmaya çalıştığını gördü.</p>

  <p class="block2">Wulfgar, açısını ayarladı, tanrısının adını haykırdı ve baltayı fırlattı. Balta, doğrulmaya çalışan devin kafatasına çarptı ve bir taşın kırılışını andıran bir ses duyuldu. Dev, sert ve hızlı bir şekilde yere düşüp öylece kalakaldı.</p>

  <p class="block2">Diğer iki dev girişte duruyordu; bir tanesi Cattibrie’nin okuyla vurulmuştu. Çevik bir hareketle kendisine yönelen ikinci oktan kurtuldu; sihirli ok taş duvara çarptı. Kapı ağzında başka bir dev belirdi ve orada öylece durdu. Balkondakiler bir dakika sonra onun ne yaptığını anlamışlardı. Dev, hızla dönüp salonun öbür ucundaki başka bir deve bir şey fırlattı; dev onu yakalayıp döndürdü ve yeniden diğer deve attı.</p>

  <p class="block2">Cattibrie’nin oku o yaratığa saplandı ama devi yere seremedi. Dev, yüzünü onlara döndü, kollarını havaya kaldırıp elinde tuttuğu iri kayayı fırlattı.</p>

  <p class="block2">Wulfgar’ın solundaki cüce, “Kaç!” diye bağırdı, barbarın beline yapışıp onu yana çekti.</p>

  <p class="block2">Wulfgar dengesini kaybedip cücenin arkasına düştü. Zemine sertçe çarptıktan sonra arkasını dönüp baktığında cücenin, onun hayatını kurtarmış olduğunu fark etti. Devasa kaya balkonun ön kısmına çarpmış, yukarı sekmiş ve kaçış tünelinin duvarının kenarına bindirmişti.</p>

  <p class="block2">Oradan, yeniden balkona düşmüştü; Wulfgar, kayanın sevgili arkadaşının üzerine düşüşünü dehşet içinde izledi. Elinden gelen bir şey yoktu.</p>

  <p class="block2">Savaş hengamesinin içinden, “Salonu boşaltın!” diyen bir ses duyuldu. Bu ses yerdeki cüce hattının ortasında duran Bruenor Battlehammer’a aitti; halkını oradan ayrılmaya teşvik ediyordu. “Okçular; bize zaman kazandırın!” Balkonlardaki cüceler, ’Özel oklar!” diye bağırdı.</p>

  <p class="block2">Okçulardan biri en iyi malzemeleri olan ve ateşe değdiği an bir kuyruklu yıldız gibi alevler saçan metal uçlu okunu çıkardı. Çığlıklar yükselirken meşale taşıyıcıları okçuların yanına koştu.</p>

  <p class="block2">Yanan oklar, salonun merkezine, kıpırtısız duran Bruenor Battlehammer’ın ve son hattı oluşturan seçkin savaşçıları Karındeşen Taburu’nun tam önüne birbiri ardına gönderildi.</p>

  <p class="block2">Orklar, magnezyum yüklü oklardan kaçışmaya çalışır ve vurulanlar, korkunç acı çığlıkları atarken Bruenor, “Şimdi gidin!” diye haykırdı.</p>

  <p class="block2">“Kapatın!” diye bağırdı Bruenor.</p>

  <p class="block2">Tepesinde, bir cüce, Cattibrie’nin üzerine düşen iri kayaya yönelen Wulfgar’a sımsıkı yapışmış, adamı yana çekmeye çalışıyordu.</p>

  <p class="block2">“Sana ihtiyacımız var!” diye bağırdı cüce.</p>

  <p class="block2">Wulfgar döndü; mavi gözleri yaşlarla doluydu. Kaçışla ilgilenmesi gereken takımın bir parçası, erimiş metalle dolu sarnıcı kaldırıp kaçış koridoruna dökecek ve böylece Bruenor ile Karındeşenler’e zaman kazandıracak olan dört kişiden biriydi.</p>

  <p class="block2">Öfke dolu olan Wulfgar bu planı değiştirdi. Cüceleri yana itti, kollarını sarnıca dolayıp onu yukarı kaldırdı ve attığı her adımda kükreyerek balkonun ucuna doğru hızla ilerledi.</p>

  <p class="block2">“Bunu yapıyor olamaz,” diye mırıldandı bir cüce.</p>

  <p class="block2">Köşede duran barbar sarnıcı döktü; parıldayan erimiş metal, orkların üzerine akıyordu.</p>

  <p class="block2">İri bir kaya tam yanına isabet etti. Çarpmanın etkisiyle kırılan taşlarla birlikte yana fırladı.</p>

  <p class="block2">Cattibrie’ye son bir bakış atan Wulfgar, ağır, metal sarnıcın hemen ardından aşağı düştü.</p>

  <h2 id="sigil_toc_id_2">GALENİN DİRENİŞİ</h2>

  <p class="block2">General Dagna, derin derin nefes alıp verdi; sonunda bedeni rahatlıyordu. ‘Nihayet iyi bir haber aldım,’ diye düşündü; gözcülerinden bir tanesi kuzeyin derinliklerine ve oradan da Mithril Salonu’na giden tünellerin bulunduğunu söylemişti. Dagna, geriye kalan kırk cücesi, Galen Firth ve halkı, on günden uzun bir zamandır çamurlu, eğri büğrü topraklarda durmaksızın ilerliyor, Nesme’nin dağıtılmış halkının kalıntılarını topluyordu. Aralarında dört yüzden fazla Nesmeli vardı ama ancak yarısından azı savaşabilecek durumdaydı ve çoğu yaralıydı.</p>

  <p class="block2">İşin kötüsü, düşmanları her adımlarını izliyor, ısrarla onlara saldırıyordu. Son birkaç gündür hiç çatışma olmuyordu ama Dagna o savaşların pek de başarılı geçmediği, düşmanın belki de daha büyük bir amaç peşinde olduğu düşüncesini aklından atamıyordu. Aslında Dagna, Galen Firth’e söylememiş olsa da, çoğu kadın, çocuk ve yaşlılardan oluşan son mültecileri, trollerin bile bile ortalıkta bıraktığını düşünüyordu. Kurnaz troller, Dagna ve Galen’in mültecileri toplayacağını ve böylece hız kaybedip kaynaklarını tüketeceklerini biliyor gibiydi. Dagna, ordusunun koyun sürüsü gibi güdüldüğünü fark etti. Yaşlı, bilge savaş komutanı, cüce savaş yöntemlerini, zamanın, hazırlıksız ordusunun aleyhine işliyor olduğunu anlayacak kadar iyi tanıyordu. İnsanlar ellerinden geleni yapıyor ve Galen {«* Firth oldukça kararlı davranıyor olsa da Dagna, çıkış yollarını bulamadıkları sürece öleceklerine inanıyordu. Sonunda o soğuk ve yağmurlu günde tünellerden geçen olası bir kaçış yolunun güzel haberi gelmişti; Dagna hem kendisinin hem de cücelerinin tünellerde güçlü trollerin hızını kesme konusunda çok daha başarılı olabileceklerini biliyordu. Aradan kısa bir süre geçtikten sonra Galen Firth’ün yanına gitti ve onun da kendisi kadar heyecanlı olduğunu görünce şaşırdı.</p>

  <p class="block2">“Keşif kolu döndü,” dedi Dagna.</p>

  <p class="block2">Galen, “Benimkiler de öyle,” diye aynı coşkuyla cevap verdi.</p>

  <p class="block2">Dagna, adamın bu hikayeyi daha önce de dinlemiş olduğunu düşünerek, tünelden bahsetmeye başladı ama Galen’in kendisine kulak asmıyor olduğunu fark etti. Çok kısa bir süre sonra Galen, onun sözünü kesti; “Burasıyla Nesme arasındaki düşmanlarımız zayıf,” diye açıkladı Galen. “Kasabadan çevresindeki hiçbir yerden destek alamayacak zayıf bir hat.”</p>

  <p class="block2">“Nesme kalıntılarından demek istiyorsun,” diye düzeltti Dagna. “Kalıntı değil. Tahrip olmuş evet ama hâlâ savunulabilir.”</p>

  <p class="block2">Cüce susup onun sözlerini düşündü. “Savunulabilir mi?”</p>

  <p class="block2">“Duvarlarımızın arkasında olduğumuz sürece bizi yenmeleri güç, sevgili cüce.”</p>

  <p class="block2">“Buna hiç şüphem yok ama düşmanın, seni o duvarların arkasından çıkarıp kovaladığını unutuyorsun.”</p>

  <p class="block2">“Yeterince hazırlıklı değildik.”</p>

  <p class="block2">“Şu an olduğundan çok daha kalabalıktınız!”</p>

  <p class="block2">Galen, “Kasabayı kurtarabiliriz,” diye ısrar etti. “Everlund’a, Mirabar’a ve Gümüşay’a haber gönderildi. Yakında yardım gelecektir.”</p>

  <p class="block2">“Kemiklerini gömmeye mi yardım edecekler?” dedi Dagna ve Galen kaşlarını çattı. “Peşinde trollerden ve bataklık yaratıklarından oluşan bir ordu varken Trollmoors’a yaklaşmayı düşünüyor olamazsın.”</p>

  <p class="block2">“Ordu mu? Trollerden kaçtığımızdan beri savaş o kadar da haşin değil,” diye karşı çıktı Galen.</p>

  <p class="block2">“Düşmanlarımızın çoğunun Mithril Salonu’na çıkan tünellere girdiğini düşünmek için haklı sebeplerimiz var.”</p>

  <p class="block2">“Evet, Mithril Salonu’na çıkan tüneller,” dedi Dagna. “Bugün buraya işte bu yüzden geldim. Derin ve sakin bir geri dönüş yolu bulduk. Tünellere hemen girip yola koyulabiliriz.”</p>

  <p class="block2">“Söylediklerimin tek bir kelimesini bile dinlemedin mi?”</p>

  <p class="block2">“Ağzından çıkanları kulağın duydu mu?” diye karşılık verdi Dagna. Dağların korunaklı bölgelerinden ayrılıp düşmanlarının seni kolaylıkla haklayabileceği açık alanlara geçiyorsun. Halkının katledilmesine neden olacaksın.” “Nesme’yi kurtarmaya çalışıyorum.”</p>

  <p class="block2">“Artık Nesme diye bir yer yok!”</p>

  <p class="block2">“Mithril Salonu’nu bu kadar kolay terk eder miydin General Dagna?” “Mithril Salonu yitirilmedi.”</p>

  <p class="block2">Galen Firth ilk defa sustu ve General Dagna’nın bir türlü vazgeçmediği faydacı yaklaşımı, derin bir nefes almasına neden oldu. “Ben Nesme Süvarilerinden biriyim,” diye sakince açıkladı, sanki önceden ezberlemiş olduğu sözleri tekrarlıyor gibi bir hali vardı; “Hayatımı bu kasabayı korumaya adadım. Eve dönmemizi sağlayacak bir yol görüyoruz. Şehir duvarının arkasına geçebilirsek…”</p>

  <p class="block2">“Lanet troller seni yakalayıp öldürür.”</p>

  <p class="block2">“Zannettiğimiz gibi çoğu kuzeye yöneldiyse öyle bir şey olmaz.” “Sırf bunun için bütün halkının hayatını tehlikeye atmak istiyorsun, öyle mi?”</p>

  <p class="block2">“Yardım gelecektir,” diye açıkladı Galen. “Nesme yeniden doğacaktır.”</p>

  <p class="block2">Dagna adamın gözlerinin içine baktı. “Ekibimle beraber tünellere ve Mithril Salonu’na gidiyorum. İstersen bize katılabilirsin; Vekilharç Regis sana elini uzatıyor. Onu geri çevirmemen senin yararına olur.”</p>

  <p class="block2">“Eve gidersek evlerimize gidebilirsek sevgili cüce Mithril Salonu ihtiyacımız olan yardımı yapmayacak mı?” “Bir aptalın sözünü dinlememi istiyorsun!” “Ortak düşmanımıza karşı evini savunan komşunun yanında yer almanı istiyorum.”</p>

  <p class="block2">“Ciddi olamazsın,” diyen bir ses duyuldu; Dagna ve Galen Firth kendilerine yaklaşan Rannek’e baktı.</p>

  <p class="block2">Genç adamın adımları kararlıydı ve belli bir amaca yönelikti. “Kuzeye; müttefiklerimizin bizi daha kolay koruyabileceği yeraltına gideceğiz.”</p>

  <p class="block2">“Nesme’yi terk mi edeceksin?”</p>

  <p class="block2">Rannek kuvvetli bir şekilde başını salladı. “İlk olarak yaralıların ve savaşamayacak olanların güvenliğini sağlardım. Süvarilerin ilgilenmesi gereken şeyler boş binalar ve yeniden inşa edilebilecek duvarlar değil, onlardır.”</p>

  <p class="block2">“Rannek şimdi de Süvarilerin ne yapacağına mı karar veriyor? Bekçi Rannek?” Dagna ani değişime; genç adamın bütün canlılığını yitirişine tanıklık etti.</p>

  <p class="block2">Galen Firth yeniden cüceye dönerek, “Süvariler ve Nesme halkı adına konuşuyorum,” diye devam etti.</p>

  <p class="block2">“Eve dönmemiz için bir fırsat var ve bunu değerlendirmeliyiz.”</p>

  <p class="block2">“Bunlar bir aptalın boş sözleri,” dedi Dagna.</p>

  <p class="block2">“Bulduğun tünellerde daha az düşman olduğunu garanti edebilir misin? Mithril Salonu’na gitmemize izin vereceklerinden emin misin? Ya Mirabar, Gümüşay ve Everlund orduları geldiğinde çoktan kaçmış ve tünellere girmiş olursak? O zaman ne olacak General Dagna? Ortada ne yardım edebilecekleri birileri ne de kurtarabilecekleri bir kasaba olacak. Çok geç kaldıklarını düşünüp geri döneceklerdir.”</p>

  <p class="block2">“Ya da Battlehammer Klanı’nın içinde yer aldığı asıl savaş için kuzeye yöneleceklerdir.” “Bunu isterdin, öyle değil mi?”</p>

  <p class="block2">“Saçma sapan konuşma,” diye uyardı Dagna. “Buraya hep beraber geldik. Senin için on cücemi Moradin Salonu’na gönderdim.”</p>

  <p class="block2">Galen Firth biraz geriledi, hatta hafif bir reverans yaptı.</p>

  <p class="block2">“Yardımlarınızı takdir etmiyor değiliz,” dedi. “Ama evimize, Battlehammer Klanı’nın Mithril Salonu’na bağlı olduğu kadar bağlıyız. Söylenenlere göre yol temiz. Küçük bir riske girerek Nesme’ye kadar savaşabiliriz. Düşmanımızın yakın zamanda organize olup bizi bir kez daha kovması oldukça düşük bir ihtimal. O zamana kadar yardım gelmiş olur.”</p>

  <p class="block2">İkna olmayan cüce, kıllı kollarını göğsünde birleştirdi, gergin kasları, bileklerini saran derilerin arasından fışkırıyordu. “Peki, hâlâ oralarda bir yerlerde olan mültecilere ne olacak” <span class="calibre1">d</span> iye devam etti Galen Firth. “Onları terk etmemizi mi istiyorsun?” Çabucak Rannek’e dönüp, “Halkımız sığınacak bir yer bulma umudunu tamamen yitirip gölgelere sinerken kaçıp saklanalım mı” <span class="calibre1">d</span> iye sordu.</p>

  <p class="block2">“Başkaları olup olmadığını bilmiyoruz,” dedi Rannek; ses tonundan kendi sözlerine pek de inanmadığı anlaşılıyordu. “Hiç kimsenin olmadığından emin değiliz,” dedi Galen. “Benim hayatım bu şansa layık değil mi? Peki ya seninki?” Kızgın kıdemli, Dagna’ya döndü. Galen, “Layık,” diyerek kendi sorusunu cevapladı. “İstersen bizimle gel ya da koşup Mithril Salonu’na saklan. Henüz Nesme’yi yitirmedik ve yitirildiğini görmek istemiyorum.”</p>

  <p class="block2">Galen bu sözleri söyledikten sonra dönüp hızla uzaklaştı.</p>

  <p class="block2">Dagna kollarını iyice göğsüne yapıştırdı ve Rannek’e dönmeden önce uzun süre Galen’in uzaklaşmasını izledi. “Bir aptalın boş sözleri,” dedi. “Trollerin nerede saklandığını bilmiyorsunuz.”</p>

  <p class="block2">Rannek hiçbir şey söylemedi ama Dagna, adamın konuşmama sebebinin cevap vermenin kendisine düşmediğini bilmekten kaynaklandığını anladı. Galen Firth, Nesme halkı adına konuşuyor olduğunu açıkladığı zaman doğru söylüyordu. Rannek, kısa ve öz de olsa, söyleyeceğini söylemişti.</p>

  <p class="block2">Genç savaşçının ifadesi şüphelerini gözler önüne serdi ama yalnızca eğilip selam vererek komutanı Galen Firth’ün peşine düştü.</p>

  <p class="block2">Kısa bir süre sonra, bölgeye alacakaranlık çökmeye başladığında, Dagna ve kırk cücesi küçük bir tepenin üzerine çıkıp Galen Firth ve dört yüz Nesmeli’nin ayrılışını izledi. Yaşlı cücenin sağduyusu gitmelerine izin vermesini ve onları unutmasını söylüyordu. Kendi kendine, defalarca ‘Dön ve tünellere yönel’ deyip durdu.</p>

  <p class="block2">Ama aradan dakikalar geçtikten sonra bu emri vermedi ve yürüyen insanların siyah kütlesi Nesme’nin kuzeyindeki bataklık arazinin sisli gölgelerine geri çekildi.</p>

  <p class="block2">“Bundan hoşlanmadım,” dedi Dagna yanındaki cücelere. “Bunlar bana, doğru gelmiyor.”</p>

  <p class="block2">Yaşlı kıdemli askerin yanındaki cücelerden biri, “Trollerin kurnaz olduğuna gereğinden fazla inanıyor olabilirsin,” dedi ve Dagna bu yorumu hiç de hafife almadı.</p>

  <p class="block2">Trolleri fazla mı ciddiye alıyordu? İnsanları kovalayan o olsaydı bu kadar uzağa kaçacak olmalarını ve mültecilerin konumunu göz önünde bulundurarak tuzaklar kurardı ama o bir cüceydi; kıdemli bir savaşçıydı. Düşmanları ise hantal, aptal ve hiçbir zaman iyi bir taktiğe sahip olmayan trollerdi.</p>

  <p class="block2">Belki de Galen Firth haklıydı. Ama hâlâ şüphe duyuyordu.</p>

  <p class="block2">Dagna, “Sadece kendi iç huzurum için onları birazcık izleyelim,” dedi arkadaşlarına. “Sağa ve sola birer gözcü yerleştirin. Hepimiz arkalarından gideceğiz ama o lanet aptal Galen’in bizi görebileceği kadar yaklaşmayacağız.” Pek çok cüce, yüksek sesle olmasa da, homurdandı.</p>

  <p class="block2">Yerde yatan perişan cüceye, “Geliyorlar küçük cücecik,” dedi çirkin, trol standartları için bile fazlasıyla iğrenç olan bir trol. “Tıpkı drow elflerin söylediği gibi…”</p>

  <p class="block2">Başka bir trol kıkırdadı; sesi sarhoş cücelerin balgam atmasını andırıyordu ve çift, çamurlu göl kıyısında sokulup arkasına saklandıkları eğri büğrü çalının arasından dışarıyı gözledi.</p>

  <p class="block2">Altlarında, göğsünde bir trol ayağı olan zavallı Fender Stouthammer güçlükle nefes alıyor ve hayatta kalabilmek için elinden geleni yapıyordu. Ağzı bağlı değildi ama erkek drowun bıçağını ustaca kullanmasının sonucu olarak bir hırıltıdan başka bir ses çıkaramıyordu Yine de Fender orada öylece yatamazdı. Drowun, trollere yakında bütün mültecileri ve cüceleri pençelerine düşüreceğini söylediğini duymuştu. Fender birkaç gündür çaresizce yatıp iki drowun, trollerin ve bataklık yaratıklarının hareketlerini organize etmelerini izlemisti. Akıllı bir ikili olan kara elfler en büyük, en çirkin trol olan Proffit isimli iki başlı dev canavarı, aptal insanların, onun kucağına düşeceğine ikna etmişti.</p>

  <p class="block2">Ve işte orada, terk edilen Nesme şehrinin yakınlarında, batıya giden insanların kuzeyindeki uzun bir hendeğe saklanmış bekliyorlardı. Ağacı andıran bataklık müttefikleri ise sağlarında yer alıyordu.</p>

  <p class="block2">Fender’in üzerindeki trol daha da yüksek sesle gülmeye ve yukarı aşağı zıplamaya başladı; her seferinde cüceyi biraz daha çamura saplıyordu.</p>

  <p class="block2">Tamamen içgüdüsel olarak tepki veren, yakında öleceğini düşünen Fender, uzanıp bir ağaç kökünü tuttu ve yumuşak tahtayı beraberinde sürükleyerek yana yuvarlandı. Zıplayan trol yere inerken bu kez cücenin değil de ağaç kökünün üzerine bastı. Ağacın aynı hissi veriyor olmasından kaynaklanarak trolün bunu fark etmemiş olması Fender’i rahatlattı. Küçük zaferinin tadını çıkarmak için bile vakit harcamayan Fender, kökün sabit kalabilmesi için onu eğdi. Sonra öbür tarafa yuvarlanıp dört ayak üzerinde ilerledi. Aynı şekilde dikkati dağınık olan trollerin arkasından süründü ama nasıl kaçabileceğini kestiremiyordu.</p>

  <p class="block2">Fender Stouthammer, bunun sebebinin aslında kaçamayacak oluşu olduğunu kendine itiraf etti. Bu denli hırpalanmış bir haldeyken kaçmasının, rezil trollerden kurtulmasının hiçbir yolu yoktu.</p>

  <p class="block2">“O halde yapabileceğim diğer en iyi şeyi yapayım,” diye sessizce mırıldandı ve hendeğin eğimli yerine, tepeye, çamurlu zeminden iki buçuk metre yükseğe uzanan köklerle dolu kışıma doğru hareket etti. Derin bir nefes alıp bir daha hiç göremeyeceği ailesi ve bütün cesur arkadaşları için anlık bir hüzün yaşayan Fender harekete geçti ve köke tırmanmaya başladı.</p>

  <p class="block2">Şansa bel bağlamıştı ve bu şansı elde etti; çukuru ve en yakındaki trolü geçmeyi başardı. Arkasında gardiyanlarının ayak seslerini ve öfke dolu homurtularını duydu.</p>

  <p class="block2">Fender, kendi hayatı ve daha çok, bilinçsizce ölümlerine ilerleyen insanların yaşamları için tüm gücüyle koştu. Onları trollere karşı uyarmak üzere çığlık atmak istedi ama tabii ki yapamadı. Bu yüzden birkaç insan hızla ona doğru ilerlemeye başladığında çılgıncasına el salladı.</p>

  <p class="block2">Fender, trollerin kendisini takip ettiğini anlamak için arkasına bakmak zorunda değildi; insanların benzinin attığını ve hepsinin birden oldukları yerde durduklarını görmüştü. Gözlerinin korku ve şaşkınlıkla yuvalarından fırladığını görmüştü. Geri adım atmalarına, sonra dönüp dehşet çığlıkları atarak kaçmalarına tanık olmuştu.</p>

  <p class="block2">Fender “Koşun,” dedi soluk soluğa. “Uzağa ve kurtuluşa koşun.”</p>

  <p class="block2">O an, sanki sırtına sert bir darbe almış gibi hissetti ve nefesi kesildi. Yine de bir yere fırlatılmadı ve tuhaf bir şekilde hiç acı hissetmedi. Göğsüne baktığı zaman kaim, sivri ve ağır dalın iki memesinin arasından çıkmış olduğunu gördü.</p>

  <p class="block2">“Oh,” dedi Fender; bu, muhtemelen boğazı kesildiğinden beri çıkardığı en yüksek sesti. Sonra yere devrildi ama elinden gelen ikinci en iyi şeyi yapmış olmaktan memnundu.</p>

  <p class="block2">Tos’un Armgo’nun parmakları, kara elflerin sessiz dilinde konuşarak Aptal troller, dedi. Yaralı bir mahkuma bile göz kulak olamıyorlar!</p>

  <p class="block2">Onun kadar keyifsiz olan Kaer’lic, dilini tutup gelişen olayları izledi. İnsanlar çoktan geri çekilmeye başlamıştı, öfkeyle yeniden doğuya koşuyorlardı. Kendisine iyi bir görüş alanı sağlayan kuzeydeki Kaer’lic, insanların trollerden kaçmak üzere güneye saptığını görünce yeniden umutlanıp başını sallamaya başladı.</p>

  <p class="block2">Kaer’lic, cüceyi işaret ederek “Öldü mü?” diye sordu. Kadın sözlerini tamamladığında Fender kıpırdandı.</p>

  <p class="block2">“Ağaç sığınıklarına koş,” dedi drow rahibesi. Koru daha çok ölü ağaçlara benzeyenbataklık yaratıkları tarafından korunuyordu; her canlı ağaca üç yaratık düşüyordu. “Evet, orada trolleri ateşe verebilecek odunları bulacaksın!” Kaer’lic’in yüzüne yayılan gülümseme aynı şekilde karşılık buldu; ayak takımını bekleyen felaketi o da fark etmişti.</p>

  <p class="block2">Ama Tos’un’un hırıltısı kadının neşesini kaçırdı ve onun çatık kaşlı gözlerini takip ederek doğuya, kuzey doğuya baktı; orada kayalık yamaçtan inen, savaş çığlıkları atan, silah sallayan ve cüce tanrıları Moradin, Clangeddin, Dumathoin’ e yakaran ikinci bir birlik vardı.</p>

  <p class="block2">Sonra inanılmaz bir şekilde bütün cüceler, hep bir ağızdan şarkı söylemeye, nakaratı tekrar tekrar haykırmaya başladı; “Bizim uyanışımızla siz insanlar kaçacaksınız. Onları geri püskürteceğiz ve sizi kurtaracağız!”</p>

  <p class="block2">Bunu defalarca söylediler ve sanki Nesme halkı kuzey batıya sapmamış gibi her seferinde daha coşkulu yinelediler. “Batahk yaratıklarıyla ilgili gerçeği kavradılar,” dedi Kaer’lic.</p>

  <p class="block2">Tos’un alaycı bir şekilde gülerek karşılık verdi; “Toril’in üstündeki ve altındaki tüm ırklar içinde kokuşmuş trollerden daha beceriksizi olabilir mi?”</p>

  <p class="block2">“Trollerden daha beceriksiz olanların yıllar önce soyu tükendi.” “Şimdi ne olacak?”</p>

  <p class="block2">“Eğlenceyi izle,” diye cevapladı rahibe. “Ve git o cüceyi getir. Belki Leydi Lolth, onu diriltmem için gereken gücü bana bahşeder ve böylece onu öldürmeden önce daha çok eğlenebiliriz.”</p>

  <p class="block2">Dagna’nın keşif kolu, kovalamacayı durdurmak için kusursuz bir rota seçmişti. Cüceler tepeden gelmiş, kısa, güçlü bacakları yamaçtan inerken hız kazanmıştı. Kaçan Nesmeliler’in solundan hızla geçip geri dönecek ve cüce birliğine katılacak gibi duran insan savaşçılara bağıran bir cücenin yanma ilerlediler.</p>

  <p class="block2">Dagna, trol saldırısıyla karşılaştıklarında bile yavaşlamayan ekibini, insanların çevresine yöneltti. Baltalar, çekiçler, kılıçlar savrulurken ön hatta daldılar. Öylece duran troller yeni gelen düşmanlarıyla savaşmak üzere döndü.</p>

  <p class="block2">Böylece cücelerin çevresi neredeyse anında sarıldı. Yine de bunu fark ettiklerinde umutsuzluğa kapılmadılar çünkü planları tam da buydu. Trol saldırısının yolunu kesmiş ve Nesmeliler’e kaçma imkanı vermişlerdi.</p>

  <p class="block2">Bedelini biliyorlardı.</p>

  <p class="block2">Ve bu bedeli dudaklarında bir savaş şarkısıyla kabul ettiler. Dagna’nın ekibinden sağ çıkan olmadı.</p>

  <p class="block2">“Proffit’in aptallarının dikkati ne de kolay dağıldı baksana!” dedi Kaer’lic. “Kırk kişilik bir ekibe yönelip yirmi katı fazlasının kaçmasına izin verdiler!”</p>

  <p class="block2">Kaer’lic’in ve nefesi kesilen Fender’in üzerindeki bir ağaca tırmanmış olan ve böylece daha geniş bir görüş alanına sahip olan Tos’un, “Kaçamayacaklar,” diye cevapladı. “Bataklık yaratıkları güneyde önlerini kesecektir. İnsanlar şimdiden yakalanacak olduklarının farkındalar. Erkeklerin çoğu bir savunma hattı oluşturuyor.”</p>

  <p class="block2">Kaer’lic arkadaşına baktı ama gülümsemesi yerini hiddetli bir bakışa bıraktı; rahibe, Tos’un’ün tepesindeki gökyüzünde batıdan doğuya giden alevler görmüştü. Ateşli nesne Tos’un’ün üzerinden geçince Kaer’lic, onun ne olduğunu seçebildi. Burnundan soluyan atların çektiği bir çeşit el arabası, belki de iki tekerlikli bir savaş arabasıydı.</p>

  <p class="block2">Tos’un da orada bulunan herkes gibi gözlerini yukarı kaldırdı.</p>

  <p class="block2">Araba, çoğu korkuyla yere yatan, kalanları neşeyle bağıran insanların üzerine doğru indi. Sonra, insan kümesinin güneyinde, karanlık gökyüzünü aydınlatan büyük ateş topları belirdi. “Bataklık yaratıkları!” diye haykırdı Tos’un.</p>

  <p class="block2">Durduğu yerin doğusundaki insanlar yeniden kaçmaya başladı.</p>

  <p class="block2">Gümüş saçları arkasında uçuşan Gümüşay’ın Leydi Alustriel’i bir elinde sihirli ateşini tutuyor, diğer eliyle de bir dizi hareket yapıyordu. Bu hareketler sonucunda elinde parıldayan bir başka küçük alev oluştu. Geriye kalan en kalabalık bataklık yaratıklarına yönelmek üzere arabasının yönünü değiştirdi ve tepelerden geçerken elindeki alevi onlara attı. Ateş topu ortalarında patladı; aç alevler yaratıkların kabuğumsu derilerini sardı.</p>

  <p class="block2">Alustriel, neler olup bittiğine bakmak için bir kenara çekildi ve insanların yeniden yola koyulduğunu, geriye kalan yaratıklarınsa onların peşine düşmeyecek kadar meşgul olduklarını; yanan arkadaşlarından kaçmaya çalıştıklarını gördü. Alustriel bakışlarını batıya çevirince kalbinde hiç de azımsanamayacak bir sızı duydu; savaş sona ermiş, troller, cüceleri ağır bir yenilgiye uğratmıştı.</p>

  <p class="block2">O karanlık gecede Battlehammer Klanı’na olan hayranlığı arttı. Sadece o cesur birliğin hareketlerinden değil, böylesi zor zamanlarda güneye savaşçı gönderdikleri için de fazlasıyla etkilenmişti. Gümüşay’a, Trollmoors’la ilgili haberler Nesme’den gelmiş ve hepsi Obould Bol-Ok’un fetihlerinin ayrıntılarına kafa yoran Citadel Kalesi’nin Kralı Emerus Warcrown’a iletilmişti.</p>

  <p class="block2">Alustriel, durumu incelemek üzere hemen harekete geçti.</p>

  <p class="block2">Mithril Salonu’nun korkunç bir baskı altında olduğunu biliyordu. Kuzeyin, acımasız ork kralı ve yardakçıları tarafından silinip süpürüldüğünü ve Surbrin’in batı yakasının fazlasıyla güçlendirildiğini biliyordu.</p>

  <p class="block2">Durumu düzeltmek için çok küçük bir yardım da bulunduğunu biliyordu ama çaresizce kaçan Nesmeliler’e bakınca hiç değilse o küçük yardımı yaptığına sevindi.</p>

  <p class="block4">İLAHİ MÜDAHALE MÜCADELESİ</p>

  <p class="block2">Wulfgar aşağı düşerken, orkların acı çığlıkları atıp etrafta koşuşturduğu, erimiş metalin parıldadığı ve sarnıcın sertçe zemine düşüp sektiği bu karmaşadan kurtulmayı umarak kollarını sağa sola sallayıp dönmeye çalıştı. Düşüş açısını değiştiremedi ama düşeceğini farkettiğinde içgüdüsel olarak kendini dışarı itecek kadar şanslıydı. Bir grup orkun tepesine sertçe inip onları bedeninin ağırlığı altına gömdü.</p>

  <p class="block2">Neredeyse altmış metreden aşağı düşen Wulfgar sert bir iniş yapmış, orklarla birlikte yere yapışırken acı duymuştu. Acı ona pek çok yerden saldırıyordu düşüşüyle birden fazla kemiğini kırdığını fark etmişti ama yüzünü buruşturacak kadar bile zamanı olmadığını biliyordu. Anlaşılmaz sözlerle bağıran barbar, ayağını altına alıp kendini kalkmaya zorladı; yumruğunu ve baltasını sallıyor yakınındaki orkları alaşağı etmeye çalışıyordu.</p>

  <p class="block2">Bruenor ve diğerlerinin son direnişlerini yapıyor olduğunu bildiği çıkış koridoruna doğru sendeledi ama kapıyla arasında çok fazla ork yer alıyordu. Orklar kendisine saldırdığı anda erimiş metalin ve devrilen sarnıcın yaratacağı karmaşayla kaçabileceğine olan inancı yok oldu. Omzunda bir acı hissedip hızla döndü ve dayanıksız mızrağı omzundan çıkardı. Aegis-fang hızla savruldu; darbesinin ağırlıyla isabet ettiği orku bir ikincisinin üzerine gönderdi ve sonra ikisini birden üçüncü orka sürükledi.</p>

  <p class="block2">Bir mızrak, Wulfgar’ın kalçasına saplandı ve yanında, yerde yatan orklardan biri ayak bileğini ısırdı. Onu tekmeleyip kendini kurtardı, baltasını savurup omzuyla önündekileri yararak ileri atıldı ama gücü gitgide azalıyordu. Başaramayacaktı, cücelerin kendisine ulaşmasını da umamazdı.</p>

  <p class="block2">Wulfgar’ın yanındaki bir grup ork, bir koridora ya da başka bir odaya açılıp açılmadığını bilmedikleri bir kapıya yöneldiler. Kapalı kapının ardında düşmanların bekliyor olacağından korkan orklar, kapıyı kırması için bir ayaz devi çağırdılar.</p>

  <p class="block2">Dev, yerdeki insanın yanına gidemeyeceği için önce kaşlarını çattı o adam korkunç savaş baltasıyla bir arkadaşını öldürmüştü ama orkların heyecanla kapıyı gösteriyor olduğunu fark ettiğinde dudaklarını büzüştürdü, koşup eğildi. Dev, aslında kapı olmayan kapıya çarptı; odanın içine gireceğini düşünerek ona omuz atıyordu.</p>

  <p class="block2">Ama orası ne bir kapıydı, ne de ardında bir oda vardı.</p>

  <p class="block2">Balmumuyla kapı şekli verilmişti ve bir koridora ya da odaya değil, çarpma anında patlayacak olan yağ sürülmüş taş duvara çıkıyordu.</p>

  <p class="block2">Sahte kapı parçalandı ve balmumu güçlü, ani patlamanın etkisiyle un ufak oldu. Balmumunun içine yerleştirilmiş olan sivri metaller odanın içine dağıldı.</p>

  <p class="block2">Dev geri sekti; yüzünden geriye kalan parçada bir şaşkınlık ifadesi vardı. Dev, kollarını iki yana açıp parçalanmış bedenine baktı; üzerindeki giysiler deri parçalarıyla birlikte sarkıyor, vücudundan baştan ayağa kan damlıyordu. Dev, çaresizce arkasına baktı ve yere yığıldı.</p>

  <p class="block2">Güçlü metal parçaların etkisinde kalan bütün orklar sendeledi, çığlıklar atarak öldü.</p>

  <p class="block2">Görkemli Salon’un doğu ucundaki kavga sona erdi; cüceler ve orklar, patlayan kapının önünde şerit halinde uzanan ork ve bir çift talihsiz dev ölüsüne aval aval bakıyorlardı. Kalabalığın içindeki bir savaşçı dövüşmeye devam ediyordu. Patlamayı ve çığlıkları duyamayacak kadar öfke ve acı dolu olan Wulfgar hız kazandı ve tanrısının adını telaffuz edebilecek duyarlılığı yitirdiğinden bir hayvan gibi kükreyerek kendinden geçmiş bir halde hamleler savurdu.</p>

  <p class="block2">İleri atıldığında sendeliyor, dikkati dağılan orklara saldırıyordu. Etrafa yayılan gürültüyü neredeyse duymadı bile ama arkasına düşen, bir orku yere mıhlayıp ikincisini ezen iri bir kayanın yaydığı ani sarsıntıyla az daha yere seriliyordu. Arkasını dönmüş olsaydı, hassasiyeti duygusal ve fiziksel acıyla körelmiş olmasaydı Wulfgar, o iri kayayı tanıyabilirdi. Ama arkasını dönmedi; ileri atıldı. Patlayan kapının yarattığı şaşkınlıktan yararlanarak çevresindekileri yarıp Bruenor’un hattına doğru geçti. Cüceler çevresini sardı, şefkatli birer anne gibi hepsi arkasına doluştu ve onu kendilerinden önce tünele girmeye zorladı.</p>

  <p class="block2">Sonunda evlatlık oğluna bakabilme fırsatını yakalayan Bruenor Battlehammer, “Onu rahiplere götürün,” dedi. Barbarın pek çok yerinde mızrak uçları ve ork okları vardı. Üstelik bunlar sadece savaştan çıkmış olan bir adamın görünen yaralarıydı. Bruenor, Wulfgar’da, henüz göremediği çok daha fazla yara olduğunu biliyordu.</p>

  <p class="block2">Cüce kralı, oğlu için duyduğu endişeyi bir kenara bırakmalıydı; geri çekilme kritik bir hal almıştı ve özenli bir koordinasyon gerektiriyordu. Bruenor ve savaşçıları inatla dövüşmeye devam etti ama bir yandan da geniş odanın arkasına gidiyor, çıkış koridorundan süzüldükçe hattı sıkılaştırıyorlardı.</p>

  <p class="block2">En öndekiler konumlarını bozmadılar ama arkadakiler yakında başlayacak olan kaçış için yol açarak koştular. Daha da geride, gizli yan bölmelerde, ustalar, kancalı manivelaların başındaki pozisyonlarını korudular. Bruenor, kaçış hattının tam ortasında, kendilerini takip eden orklarla yüz yüze kaldı. O gün, ork kafataslarıyla baltasına yeni çentikler eklendi. Cüce kralı geriye doğru her adım atışında çirkin yaratıkların kutsal salonlarına girişine duyduğu öfkeyle savaşmak ve kendisine, gün sona ermeden onların peşine düşeceğini hatırlatmak zorundaydı.</p>

  <p class="block2">Kurduğu hat kararlaştırılan noktayı geçtiğinde Bruenor bağırdı ve sesi çevresindeki çığlıklara karıştı.</p>

  <p class="block2">Ustalar kancaları çekti ve girişteki salona uzanan koridorun tavanını düşürdü. İki iri taş bloğu aşağı kayıp altlarında yer alan talihsiz orkları dümdüz ederek ve Bruenor’un ekibine en yakın yerde bulunan yirmiye yakın yoldaşının girişte toplanmış olan halklarına ulaşmasını engelleyerek koridoru doldurdu.</p>

  <p class="block2">Öfkeli cüceler kapana kısılan orklar üzerinde hızla çalıştı.</p>

  <p class="block2">Yine de Bruenor’un, tahliyenin başarısına ve Wulfgar’ın yaralarının çok da ciddi olmayışına duyduğu sevinç pek de uzun sürmedi. Birkaç dakika sonra Bruenor’un geri çekilen ekibi kaya çıkıntısından kaçan, kollarında Cattibrie’yi taşıyan cücelerle karşılaştı.</p>

  <p class="block2">Gizli bölmeye tıkılı olan Regis, sanki artan korkusundan sıyrılmaya çalışır gibi tombul elleriyle yüzünü ovaladı. Sık sık saklandığı yerin taş duvarındaki küçük delikten süzülen ışığa baktı.</p>

  <p class="block2">Patlamayı duymuş olan Regis, sesin balmumuyla kaplı kapıdan geldiğini biliyordu. Atılan cisimlerden bunun bir ork kafası olduğunu umuyordu. Birinin yönü değişmişti ve havaya fırlayıp gizli bölmenin dış duvarına çarpmış ve zavallı buçukluğun yüzünün birkaç santim uzağına isabet etmişti. Regis, arada bir, daha sağlam olan uzaktaki diğer duvara atılan cismin; metal maddenin taşın içine gömülüşüne bakıyordu.</p>

  <p class="block2">Buçukluk, istediği son şeyin orkların yerini bulması olduğunu hatırlayarak düzenli nefes almak için çok çaba harcadı. Kaya çıkıntısına geldiklerini biliyordu; homurtularını ve arkasındaki taşa basan büyük ayaklarının seslerini duyabiliyordu.</p>

  <p class="block2">“Beş saat,” dedi sessizce. Karşı saldırıya geçilmeden önce bu kadar süre ara verilecekti. Biraz uyuması gerektiğini biliyordu ama yakındaki orkların kokusunu alıyor ve gözlerini kapayacak kadar rahatlayamıyordu.</p>

  <p class="block2">Bruenor’un etrafında toplanan bütün cüceler sesindeki kararsızlığı hissedebiliyordu.</p>

  <p class="block2">Cüce kralı, geliştirilmiş ‘pres’in; orkları duvara yapıştırıp sularını çıkaracak olan ağır, yuvarlanan şahmerdanın çevresindeki ustalara, “Peki, yuvarlanmaya devam edecek mi?” diye sordu.</p>

  <p class="block2">Kalın bir dingilin ucuna konmuş taş silindirden ve cücelerin onu itmesini sağlayacak sopalardan ibaret olan, Battlehammer’ın şimdiye kadar kullandığı ‘pres’lerin aksine, bu garip alete yeni özellikler katılmıştı. Yaban domuzlarının üzerindeki cücelere benzer bir şekilde oyulan tahta; Pikel Bouldershoulder’ın el sanatı, bir tonluk şahmerdanın gövdesinin önünde duruyordu. Altlarındaki metal bir eteklik, gemi pruvası gibi yayılıyordu.</p>

  <p class="block2">Nanfoodle’ın ‘Ork Yakalayıcısı’ adını verdiği alet, düşman sürülerini bir mızrak ucu gibi sıkıştırmak, onları yana atmak için tasarlanmıştı.</p>

  <p class="block2">Alet iyi yağlanmış metal tekerleklerin üzerine oturtulmuş, yakalayıcıdan kurtulan bedenleri doğrayacak uçları sivrileştirilmişti. Sapları yirmi cücenin kendisini iteceği şekilde ayarlanmış ve buna ek olarak Nanfoodle, yaban domuzlarına binen heykelleri dingile dengelemiş, böylece altı tahta cüce ‘süvarisi’ hareket ediyor, ileri atılıyor gibi görünmüştü.</p>

  <p class="block2">“Eninde sonunda onu durduracaklardır,” dedi Nanfoodle. “Ayrıca bunun için ölülerini kullanacaklarını düşünüyorum. Cüceler onu yuvarlamaya başladığında devlerin aleti yavaşlatması için oldukça kalabalık olması gerekecek!”</p>

  <p class="block2">Bruenor başını sallayıp onayladı ve aleti her açıdan inceledi.</p>

  <p class="block2">Harekete devam etmesi gerektiğini biliyordu. Varolan krizi çözmek üzere çalışmaya ve düşünmeye devam etmeliydi. İki çocuğu yaralanmıştı.</p>

  <p class="block2">Her hareketten ürken “Wulfgar, kurt derisi pelerinini omuzlarına çekmiş ve sağ kolunu örtünün arkasına geçirip pelerini çevresine sarmış, mitril halkalarından oluşan güçlü zincir gömleğini örtmüştü. Colson’u yatağına yatırdıktan sonra odaya giren Delly Curtie, <span class="calibre1">“Ne yapıyorsun?”</span> diye sordu.</p>

  <p class="block2">Wulfgar, ne yaptığının gayet açık olduğunu gösterircesine dönüp kadına baktı.</p>

  <p class="block2">“Cordio bugün savaşmayacağını söylemişti,” diye hatırlattı Delly. “Fazla yaralı olduğunu söylemişti.”</p>

  <p class="block2">Wulfgar başını salladı ve kurt derisinden olan pelerinini kopçaladı. O işini tamamlamadan Delly yanına gelip kolunu çekiştirdi.</p>

  <p class="block2">“Gitme,” diye yalvardı.</p>

  <p class="block2">Wulfgar, kadına şüpheyle baktı. “Orklar, Mithril Salonu’nda. Bu ertelenemez.”</p>

  <p class="block2">“Bırak da onlarla Bruenor uğraşsın. Ya da daha iyi bir fikrim var; duvarları kalınlaştırıp onları boş odalarda bırakalım.” Wulfgar’ın ifadesi değişmedi.</p>

  <p class="block2">“Felbarr’a çıkan tünellere gidebiliriz,” diye devam etti Delly. “Bütün klan bunu yapabilir. Orada iyi karşılanırlar. Jackonray Genişkemer kuzey topraklarından kovalanan halkından bahsederken böyle söylemişti.”</p>

  <p class="block2">“Belki halkın çoğunun gitmesi akıllıca bir seçim olur,” diye itiraf etti Wulfgar.</p>

  <p class="block2">“Hiç kimse Felbarr’ı evi olarak görme niyetinde değil. Herkes Gümüşay, Everlund ve Sundabar’dan söz ediyor. Gümüşay’a hiç gittin mi?”</p>

  <p class="block2">“Bir kez.”</p>

  <p class="block2">“Söyledikleri kadar güzel mi?” diye sordu Delly; gözlerindeki parlaklık, içsel arzusuna ihanet etmiş ve mavi gözleri fal taşı gibi açılan Wulfgar bunu fark etmişti.</p>

  <p class="block2">Adam, “Orayı ziyaret ederiz,” diye söz verdi. Bir şekilde Delly’nin aklından geçenin ‘ziyaret’ sözcüğüyle örtüşmediğini biliyordu; onu kesinlikle yatıştıramamıştı.</p>

  <p class="block2">“Ne demek istiyorsun?” diye aniden sordu adam.</p>

  <p class="block2">Bu dobra ifade Delly’nin geri adım atmasına neden oldu. Bakışlarını yere indirerek, “Sadece orayı görmek istiyorum, hepsi bu,” dedi.</p>

  <p class="block2">“Bir sorun mu var?”</p>

  <p class="block2">“Orklar, Salon’da. Az önce kendin söyledin.”</p>

  <p class="block2">“Orklar, Salon’da olmasaydı yine de Gümüşay’a ya da Sundabar’a gitmek istiyor olurdun, öyle değil mi?”</p>

  <p class="block2">Delly yerdeki bir taşı tekmeledi. Yaşadığı tereddüt o denli alışılmadık bir histi ki Wulfgar’ın kalın ensesindeki tüyleri ürperdi.</p>

  <p class="block2">“Gördüğü tek şey ailesi ve cüceler olan bir çocuğu nasıl bir hayat bekler ki?” diye sordu Delly.</p>

  <p class="block2">Wulfgar’ın gözleri alev alevdi. “Cattibrie de böyle yetiştirildi.”</p>

  <p class="block2">Delly ona baktı, ifadesi pek de hoşnut değildi.</p>

  <p class="block2">“Bunu tartışacak zamanım yok,” dedi Wulfgar. “Presi hazırlıyorlar ve ben de onun arkasındaki yerimi alacağım.” “Cordio gitmemen gerektiğini söyledi.”</p>

  <p class="block2">“Cordio bir rahip ve ilgilendiği herkesin fazla üzerine düşüyor.”</p>

  <p class="block2">“Cordio bir cüce ve orkları öldürebilecek herkesin savaşmasını istiyor,” dedi Delly ve Wulfgar hafifçe gülümsedi. Colson olmasaydı Delly’nin de savaşa katılacağını fark etti.</p>

  <p class="block2">Belki de öyle olmazdı; ona daha dikkatli bakıp umursamaz ifadesinin ardındaki çatık kaşlarını gören adam böyle düşünmüştü. Çatışma başladığından, Buzyeli Vadisi’nden Mithril Salonu’na uzanan yolda ayrıldıklarından beri onu neredeyse hiç görmemişti. Kadının aslında ne kadar yalnız olduğunu o an fark etti; cüceler onu yatıştırıp sakinleştiremeyecek, kadınla ilgilenemeyecek kadar meşguldü.</p>

  <p class="block2">“Tüm bunlar sona erdiğinde Gümüşay’a ve Sundabar’a gideriz,” dedi Wulfgar. Delly yeniden yere baktı ama hafifçe başını salladı.</p>

  <p class="block2">Wulfgar bir kez daha yüzünü buruşturdu. Bu kez sebebi fiziksel acıydı. Söylediklerine inanıyordu ve önemsiz tartışmalara ayıracak vakti yoktu. İleri yürüyüp Delly’e bir öpücük vermek üzere, biraz da acıdan, eğildi. Kadın onun dudaklarına yanağını sundu.</p>

  <p class="block2">Yine de savaşçı Wulfgar, Beornegar’ın ve Bruenor’un oğlu, Mithril Salonu’nun şampiyonu, odadan çıktığında Delly’i ve onun kaygılarını aklından atmıştı.</p>

  <p class="block2">“Salon’a girdik!” diye haykırdı Tsinka.</p>

  <p class="block2">Şamanın, sesini birkaç oktav yükseltmeden konuşmayı unutmuş olduğunu düşünen Obould, kadına sırıttı. Çevrelerindeki orklar neşeyle bağırıp çağırdı ve yumruklarını meydan okurcasına havaya kaldırarak zıpladılar. Salonun girişi ve devasa fuayenin kuzeyindeki ve güneyindeki bir dizi oda onların olmuştu. Doğu koridoru iri kayalarla mühürlenmişti ama Mithril Salonu’nun görkemli batı kapılarında gedik açmayı başarırlarsa bariyerlerin ciddi bir engel oluşturma olasılığı da ortadan kalkmaz mıydı?</p>

  <p class="block2">Yola koyulan bir ork hattı, ölü yoldaşlarını, onları yakmak üzere toplanan devasa odun yığınının oluşturulduğu Bekçi Vadisi’ne sürüklemişti. Hattın sonu yokmuş gibi gözüküyordu! Salonun içindeki savaşın ilk birkaç dakikasında, tepeden yağan ölüm yağmuru ve cücelerin inatçı duruşuyla, üç yüzden fazla ork ölmüştü. Aralarına, Obould’un hâlâ nasıl olduğunu anlayamadığı patlamanın da dahil olduğu tuzaklar yirmiden fazlasının ölümüne sebep olmuştu. Ork kralı, Bruenor Battlehammer’ın başka ne gibi numaralar çevirdiğini merak ediyordu. Mithril Salonu’nun bütün o bölümü Bekçi Vadisi’nin kuzeyindeki dağ sırtı gibi havaya mı uçacaktı?</p>

  <p class="block2">Savaşta hiç cüce öldürmüşler miydi? Obould en azından birkaç tanesini yere serdiklerine emindi ama cücelerin geri çekilişi o kadar planlı ve düzenliydi ki yerde tek bir ceset bile bırakmamışlardı.</p>

  <p class="block2">Yanındaki Tsinka, olayları aynı tiz ses tonuyla, kahramanca bir şekilde anlatarak dolanıp duruyordu. Gruumsh’un zaferinden, Battlehammer Klanı’nın eski evlerinden kovalanışından bahsediyor, yanındaki bütün orklar aynı neşe ve coşkuyla haykırıyordu.</p>

  <p class="block2">Obould, şamanı boğmak istedi.</p>

  <p class="block2">Olup bitenden hoşnut olmadığı açıkça seçilen Gerti Orelsdottr’ın sesi, dikkatini bu çılgın neşeden uzaklaştırmasına neden oldu. Kavgada dört dev ölmüş, iki tanesi ağır yaralanmıştı ve Gerti değerli halkını kaybetmekten hiç hoşlanmazdı. Gerti’nin sürekli yakınmasından bıksa da Salon’da ilerleyebilmek ve Surbrin Nehri’ndeki pozisyonlarını koruyabilmek için, ona ve ordusuna ihtiyacı olduğunu biliyordu. Bunu kabul etmekten nefret etse bile Obould’un krallığında Gerti Orelsdottr’a da yer vardı.</p>

  <p class="block2">Ork kralı yeniden Tsinka’ya baktı. Hiç muhakeme yapabilecek miydi? Mithril Salonu’nda kazanacakları her oda için yüz ork kay bedemeyeceklerini anlayabilecek miydi? Ya da böylesi ağır bir bedel ödeyip Battlehammer Klanı’nı defettikten sonra peşlerine Felbarr ve Adbar Kaleleri’nin, Gümüşay ve Everlund şehirlerinin düşeceğini farkedebilecek miydi? “Gruumsh! Gruumsh! Gruumsh!” diye haykırmaya başladı Tsinka ve yanındaki orklar avazları çıktığı kadar bağırarak ona eşlik ettiler; “Gruumsh! Gruumsh! Gruumsh!”</p>

  <p class="block2">Ses, gizli bölmedeki delikten içeri süzülüyor, taşlarda yankılanıyor, bütün odayı dolduruyor ve zavallı Regis’in kulaklarına doluyordu. Sanki bütün ork halkı, buçukluğun omuzlarında oturuyor, zafer çığlıkları atıyordu. Regis, refleks olarak kıvrılıp elleriyle kulaklarını kapadı. Buna rağmen orklar, ayaklarını yere vurmaya ve bütün salon bu sevinç gösterisi altında sallanmaya başladığında ses daha da arttı.</p>

  <p class="block2">Regis iyice kıvrıldı. Neredeyse Gruumsh’un salona gireceğini, küçük deliğe uzanıp kendisini dışarı çıkaracağını düşünüyordu. Çenesi öylesine titredi ki dişleri acıdı. Saldırı kulaklarının zonklamasına neden oldu.</p>

  <p class="block2">“Gruumsh! Gruumsh! Gruumsh!” Regis bu korkunç sesi bastırmak için bağırdığını fark edince dehşete kapıldı. Dehşet içinde verdiği tepki, Mithril Salonu savunucuları için oldukça faydalı oldu; buçukluk ellerini kulaklarından çekip ağzına götürmüş ve böylece farklı bir ses duymuştu. Yapının derinliklerinde bir yerlerden kısık ve boğuk sesli cüce borularının sesi yankılanıyordu. Regis’in, sesin ne olduğunu anlaması ve işaretin farkına varması uzun sürdü. Manivela kolunu iki eliyle sımsıkı kavrayıp hızla çekti ve kolu serbest bıraktı. İkiye kadar sayıp yeniden tuttuktan sonra öne itti. O iki saniye boyunca çark döndü, gizli odanın tavanına ve tavandaki metal boru hattına ip dolandı. Salon girişinin dışında, şemsiyeyi andıran tuhaf alet düşmeye başladı ve buçukluk manivela kolunu yeniden çekince aniden durdu. Sarsıntı çanak şeklindeki büyük kovayı tutan dayanak noktalarını çatlatıp hepsini birbiri ardına tersine çevirdi ve alet, ağır ipin bükümünü açmak için tepki vererek dönmeye başladı. Ortadaki seramik toplar uçları çeşitli yüksekliklerde kıvrılmış olan metallerin içinde yuvarlandı. Yuvarlanan toplar dönme hareketi ve serbest kalmanın yarattığı farklı açılarla sıçradı ve iyi ayarlanmış bir şekilde ‘bombalamayı’ bütün alana yaydı. Seramik toplardan her biri, bir ya da iki iksirle doldurulmuştu. Bazılarının içinde sivri metaller ve balmumuyla kaplı kapıda kullanılan yağ vardı. Diğerlerinde ise havayla buluştukları anda patlayacak daha güçlü uçucu bir sıvı vardı. Ork kalabalığının üzerine şarapnel parçaları ve küçük alev topları püskürdü. Metal parçalarının domuzsu ciğerleri deşmesiyle, “Gruumsh!” ezgileri yerini boğuk homurdanmalara bıraktı ve diğer orkların üzerine yağan alevler nedeniyle attıkları acı çığlıkları, o homurtuları bastırdı.</p>

  <p class="block2">“Binlerce yara ve birkaç ölü.” Ivan Bouldershoulder ve gnom Nikwillig, şemsiyeyi andıran tuhaf aletin etkisini Bruenor ve diğerlerine oldukça uygun seçilmiş bu sözcüklerle anlattılar.</p>

  <p class="block2">Bruenor’un istediği de tam buydu. Battlehammer Klanı cüceleri, orkları, yarattıkları şaşkınlığın ve korkunun ne boyutta olduğunu anlayacak kadar iyi tanıyordu. Yapının içinde, Regis’in kullandığından daha büyük manivelaların girişteki tünelleri mühürlemek için kullanılan kayalara zincirlenmiş ağırlıkları serbest bırakan sesi yankılandı.</p>

  <p class="block2">İlk hareket cüce hattının arkasında oldu. Omuzlarını öne çıkaran cüceler homurdanıp presi itmeye başladı. Wulfgar aralarına katılıp kendisi için yerleştirilen yüksek sapları itmeye başladığı zaman çok daha etkili oldular.</p>

  <p class="block2">Yuvarlanan pres gözüktüğünde, savaş komutanları, öncü cücelere, “Yürü! Yürü! Yürü!” diye haykırdı.</p>

  <p class="block2">Öncü birlik, vahşi yaban domuzlarına binen süvariler, presin önünü silip süpürdüler ve kayalar yükselmeye başladığında salona yöneldiler. Yanlarındaki Pikel Bouldeshoulder parmaklarını oynatıp çarpıcı bir şekilde elini sallayarak taşlardan yükseliyor gibi gözüken bir sis yarattı ve koridorla, fuayenin koridora yakın bölgelerindeki havayı kararttı.</p>

  <p class="block2">Taşların ilerisinde koridora bir karmaşa hakim oldu; düzinelerce küçük ateş, orkların hareket alanını kısıtlıyordu. Diğerleri korku ve acıyla çırpmıyordu. Yine de bazıları kendilerine yönelen akını görüp savunma pozisyonlarını almalarını haykırdı.</p>

  <p class="block2">Domuzların üzerindeki cüceler Moradin’e yakarıp hayvanlarını daha da hızlı sürdüler ama açık alana yaklaştıkları zaman aniden yavaşlayıp dizginleri çektiler. Aynı anda yana döndüler ve salonu çevreleyen oyuklara kaydılar. Koridora en yakın olan orklar yine de süvarileri görüyor ya da gördüklerini sanıyorlardı; sis yüzünden gerçek domuzlarla presin üzerine oyulmuş olanları ayırt edemiyorlardı. Böylece mızraklarını hazırlayıp kendilerine yönelen saldırıya karşı gruplar oluşturdular… …ve cücelerin yuvarlanan savaş aletiyle süpürülüp götürüldüler.</p>

  <p class="block2">Orkları yana savuran, yarıp geçerek ilerleyen Wulfgar ve cüceler salona girdi. Arkalarından domuz süvarileri geldi ve böyle bir saldırıya karşılık vermelerini sağlayacak mızrakları olmayan orkları yere serdi.</p>

  <p class="block2">Yerdeki kayalar havaya kaldırılırken Bruenor ve diğer cüceler büyük bir gümbürtüyle düz çıkıntılara ilerlediler ve tam da tahmin ettikleri gibi şaşkına dönen ork sayısının, savunmaya girişenlerden çok daha fazla olduğunu gördüler. Bruenor, Pwent ve Karındeşenler, ana çıkıntıda zemine sağlamca basabilecekleri bir yer elde ettiler ve büyük bir coşkuyla orkları birbiri ardına yerlerinden attılar. Birkaç dakika içinde balkon temizlenmişti ama Pwent ve ekibi kaçınılmaz sonuca iyi hazırlanmıştı. Karındeşenler’in bir kısmı çoktan işe koyulmuş, manivelaların başına geçmişti.</p>

  <p class="block2">Bölge temizlenir temizlenmez Pwent, öncülere seslenmiş, hepsi aşağı atlamış ve denkleştirilmiş manivelalar düşüşlerini yavaşlatmıştı.</p>

  <p class="block2">Oysa fazla yavaşlamışlardı. Ne de olsa onlar bir etki yaratmak istiyordu. Geriye kalan Karındeşenler harekete geçmek üzere iplere sıçramış ve düşmanın kuşattığı balkonları temizleyip onları, okçu ve silahlı cücelerle dolduran Bruenor da aynısını yapmıştı. Bruenor ve ekibi ilk anlara hakim olan şaşkınlığı son ana kadar korumak istiyordu. Daha çok cüce yuvarlanmaya ya da yukarıdan aşağı inmeye başlamış, katliam hattını sağlamlaştırmıştı.</p>

  <p class="block2">Okçu cüceler, hedeflerini Bekçi Vadisi’nin girişinden seçtiler; özellikle de emirler yağdıran orklara nişan alıyorlardı. Parmağıyla, diğerlerinden daha yüksekte duran, belki de savaşı kolay yönetebilmek için bir taşın üzerinde duran orku işaret eden bir cüce, “Lider!” diye haykırdı.</p>

  <p class="block2">Yirmi cüce, oklarını hedefe doğrulttu ve “Ateş!” emriyle fırlattı.</p>

  <p class="block2">Savunma pozisyonu almalarını haykıran talihsiz ork komutanın sesi birden kesildi; ve çoğu patlayıcı yağ ile kaplı okların yaylım ateşine maruz kaldı.</p>

  <p class="block2">Çevresindeki orklar haykırıp kaçıştı.</p>

  <p class="block2">Bruenor, Wulfgar ve zemindeki bütün cüceler geniş alana yönelince koridorda en önemli cüceler belirdi. Kolaylıkla öldürücü silahlara dönüşebilecek olan metal tabakalar taşıyarak gezinen ustalar, kırılan kapıların yanına huni şeklinde duvarlar örmek üzere harekete geçti. Tepesi mızrak uçlarıyla kaplı olan ve öldürücü deliklerle donatılan bu metaller, orklar karşı taarruza geçtiğinde düşmanı fena halde hırpalayacaktı.</p>

  <p class="block2">Ama iş hızlı ve kusursuz bir zamanlamayla yapılmalıydı. Bekçi Vadisi’ne en uzak yerde bulunan ilk parçalar, cüce taarruzunun hemen arkasına inşa edildi. Orklar yeterince hızlı davransa, belki de devlerden destek alsa o büyük metal duvarların önündeki cücelerin durumu pek de iç açıcı olmayacaktı.</p>

  <p class="block2">Gerçi bu gerçekleşmedi. Orklar, sağ kalan bütün arkadaşlarını Mithril Salonu’nun dışına çıkararak korkuyla kaçışarak ve toprakları seve seve bırakarak geri çekildi.</p>

  <p class="block2">Sadece birkaç dakika içinde yerde kırktan fazla ork cesedi yatıyordu ve salonun girişi yeniden Bruenor’un olmuştu. Tsinka, “Onları geri gönder! Onlara geri gitmeleri için öncülük et!” diye yalvardı Obould’a. “Çabuk! Hemen saldır! Cüceler güçlenmeden!”</p>

  <p class="block2">“Orkların öncülük etmeli,” diye ekledi Gerti Orelsdottr. Cücelerin kurnaz tuzaklarına devlerinin düşmesine göz yummaya niyeti yoktu.</p>

  <p class="block2">Obould, Mithril Salonu’nun kırık kapılarının önünde durdu ve en büyük korkularının gerçekleşmesini izledi. “Tünellerindeki cüceler,” diye mırıldandı ve her sözcüğünde başını salladı.</p>

  <p class="block2">Tsinka, saldırması için bağırıp duruyordu ve bunu neredeyse yapacaktı.</p>

  <p class="block2">Krallığının görüntüleri ork kanı nehirlerinin seliyle boğulmuşa benziyordu. Ork kralı saldırıya karşılık verebileceğini, sahip olduğu asker sayısıyla salonun girişini geri alabileceğini fark etti. Cücelerin, buna hazırlıklı olduğundan, bir kez daha iyi bir şekilde organize olup geri çekileceklerinden bile şüphelendi.</p>

  <p class="block2">Düşen her cüceye karşılık, ilk saldırıda olduğu gibi, yirmi ork ölecekti.</p>

  <p class="block2">Obould yana bakmasıyla hâlâ kanları akan ölü yığınını gördü. Tsinka biraz daha bağırdı.</p>

  <p class="block2">Ork kralı başını salladı. Komutanlara ve liderlere, “Savunma pozisyonu alın!” diye bağırdı. “Taştan duvarlar örüp arkalarına geçin. Cüceler Salon’dan çıkıp üzerinize gelirse onları katledin!”</p>

  <p class="block2">Bu emirler karşısında pek çok komutan şaşkınlığa uğramış gibiydi ama içlerinden birinin bile Kral Obould Bol-Ok’u sorgulamaya cesareti yoktu ve zaten hemen hemen hiçbiri, cüce tünellerine bir kez daha girmek istemiyordu.</p>

  <p class="block2">“Ne yapıyorsun?” diye haykırdı Tsinka. “Hepsini öldür! Mithril Salonu’na saldır ve hepsini öldür! Gruumsh böyle talep ediyor…”</p>

  <p class="block2">Obould’un eli boğazına yapışınca sesi kesildi. Ork kralı, tek eliyle şamanı kaldırmış ve çatık kaşlı yüzüne yaklaştırmıştı.</p>

  <p class="block2">“Tsinka’nm bana Gruumsh’un taleplerini söyleyip durmasından bıktım. Benim Gruumsh olduğumu söylüyorsun. Mithril Salonu’na geri dönmüyoruz!”</p>

  <p class="block2">Kendisini şüpheyle süzen Gerti ve diğerlerine baktı.</p>

  <p class="block2">“Kapıları mühürleyin!” diye emretti Obould. “Kokuşmuş cüceleri kokuşmuş deliklerine tıkın ve bırakın orada kalsınlar!” Yeniden Tsinka’ya döndü. “Senin çılgın eğlence anlayışının hatırına orklarımı cüce mızraklarının ucuna göndermeyeceğim. Böyle yapmaya devam edersek Mithril Salonu bize zahmetten başka bir şey vermeyecek. Kral Bruenor yakında önemsizleşecek, bana saldıramayacak olan deliğe tıkılmış bir cüceye dönüşecek.”</p>

  <p class="block2">Tsinka’nın dudakları karşı çıkacakmış gibi kıpırdandı ama Obould, boğazını biraz daha sıkarak kadının fısıltılarını boğuklaştırdı.</p>

  <p class="block2">“Daha iyi yollar var,” diye temin etti Obould. Kadını yere bıraktı ve şaman birkaç adım sendeledikten sonra sırtüstü düştü.</p>

  <p class="block2">“O yolların ne olduğunu öğrenecek kadar uzun yaşamak istiyorsan kelimelerini doğru seç ve ses tonuna dikkat et,” diye uyardı Obould.</p>

  <p class="block2">Arkasını dönüp oradan uzaklaştı.</p>

  <p class="block">&nbsp;</p>

  <p class="block">&nbsp;</p>

  <p class="block3">Bekçi Vadisi ‘nin doğusundaki yüksek bir kayalıktan, devlerin şahmerdanlarını inşa edişini izledim.</p>

  <p class="block3">Orkların taktik alıştırmalarına ve ani ataklarına tanıklık ettim. Korkunç neşeyi, cüce kellesi ve cüce kanı isteyen kana susamış yakarışları, savaş arzusunun vahşi çığlıklarını dinledim.</p>

  <p class="block3">Yine aynı kayanın üzerinden devasa şahmerdanın bir dizi dev tarafından itilişini, sonra üzerinde durduğum dağın tabanına, Mithril Salonu ‘nun metal kapılarına sertçe ve hızla çarpışını izledim.</p>

  <p class="block3">Ayaklarımın altındaki zemin sarsıldı. Çarpma sesi havayı titretti.</p>

  <p class="block3">Onu geri çektiler ve yeniden, tekrar tekrar, ileri savurdular.</p>

  <p class="block3">Sonra haykırışlar havaya yayıldı ve vahşi saldırı başladı.</p>

  <p class="block3">Yanımdaki Innovindil’le beraber o kayanın üzerinde durdum; arkadaşlarımın, Bruenor ‘un halkının, evleri ve hayatları için tam altımda savaşıyor olduğunu biliyordum. Hiçbir şey yapamadım.</p>

  <p class="block3">İşte o zaman, o korkunç anda, cücelerin yanında yer almam, son anıma, ölünceye kadar ork katletmem gerektiğini fark ettim, işte o zaman, o korkunç anda, son on gün içinde verdiğim kararların öfke, hatta korku içinde alındığını, Bruenor ‘la aramızdaki dostluğa ihanet ettiğimi anladım.</p>

  <p class="block3">Kısa çok kısabir süre sonra dağ sessizleşti. Savaş sona erdi.</p>

  <p class="block3">Korkutuğum başıma geldi; orkların zaferini, Mithril Salonu ‘na ayak basışını gördüm. En azından, cüceleri Salon girişinden atmışlardı. Ork kalabalığının çoğunun kırılan kapıların dışında kalıp Bekçi Vadisi ‘ndeki işlerine devam etmesi beni biraz olsun rahatlattı. İçeri çok fazla dev de girmemişti.</p>

  <p class="block3">Bruenor ‘un halkı sürülmüyordu; dar tünellerdeki savunma pozisyonlarını almışlardı.</p>

  <p class="block3">Tine de bu umut ışığı vicdan azabımı azaltmadı. Mithril Salonu ‘na gitmiş olmam ve uzun yıllar boyunca bana içlerinden biriymişim gibi davranan cücelerin yanında yer almam gerektiğini kalbimin derinliklerinde hissettim. Ama Innovindil bunların hiçbirini duymadı. Bana Mithril Salonu için savaşmaktan kaçmadığımı, hiçbir zaman kaçmamış olduğumu hatırlattı. Obould’un oğlu, benim verdiğim kararlar yüzünden ölmüş ve benim bizim; Innovindil, Tarathiel ve benimkuzeyde yaptığımız çalışmalar sonucunda pek çok ork, Dünyanın Omurgası ‘ndaki deliklerine geri dönmüştü.</p>

  <p class="block3">Her arkadaşınız için her savaşı kazanamayacak olduğunuzu kabullenmek zordur. Kendi sınırlarınızı anlamak ve kabul etmek meşakatlidir; siz, elinizden geleni yapmaya çalışırken bu gerçekliği kavramak uygunsuzdur.</p>

  <p class="block3">Böylece orada, o anda, o kayanın üzerinden savaşı izlerken, her şeyin karardığı o dakikada Bruenor’u ve diğerlerini kaybettiğimi kabullenmeye başladım. Hayır, kalbimdeki delik kapanmadı.</p>

  <p class="block3">Hiçbir zaman kapanmayacak. Bunu biliyor ve buna boyun eğiyorum. Fakat o zaman; bir arkadaşın düşüşüne tanıklık ederken yok olmasına izin verdiğim duygu, vicdan azabımdı; onun yanında savaşmayışıma ya da hiç değilse son anında elini tutmayışıma duyduğum vicdan azabı… Pek çoğumuz kaybın ne demek olduğunu bilir. Yüzyıllar boyunca yaşayacak olan bir elf için, drow ya da ay elfı, vahşi ya da avariel, bu kaçınılmazdır; ailesini, arkadaşını, ağabeyini, sevgilisini, hatta çocuğunu kaybedecektir. Bilinçli varlıkların derin acılar yaşaması önlenemez bir gerçektir. O kaybı bir de suçluluk duygusuyla birleştirirsek acıya tahammül etmek ne kadar da zorlaşır.</p>

  <p class="block3">Suçluluk.</p>

  <p class="block3">Duyguların en sinsisi ve en hainidir. Bireyselliğin bencilliğine kök salmıştır ama iyi kişilerde, genellikle başkalarının açılarıyla yüzeye çıkar.</p>

  <p class="block3">Şimdi suçluluğun, sorumluluğun itici gücü olmadığını daha önce hiç olmadığı kadar iyi anlıyorum.</p>

  <p class="block3">Eğer sadece aksi takdirde kendimizi nasıl hissedebileceğimizi bilmediğimizden ve bundan korktuğumuzdan dolayı iyi davranıyorsak o zaman doğru ve yanlışı gerçekten ayırt edemiyoruz demektir. Bundan da üstün bir seviye var; toplum, arkadaşlık ve sadakat anlayışı… Bruenor’un ya da başka herhangi bir arkadaşımın yanında yer almak isteme sebebim, suçluluk duygumu hafifletmekten kaynaklanmıyor. Bunu istiyorum çünkü bunun içinde; onların karşılıklı arkadaşlığında, her iki taraf da kendini daha güçlü ve daha iyi hissediyor. Hayatlarımız daha anlamlı oluyor.</p>

  <p class="block3">Bunu korkunç bir günde, soğuk bir kayanın üzerinde durup; canavarların uzun süre evim olarak adlandırdığım bir yerin kapılarını kırışını izlerken öğrendim.</p>

  <p class="block3">Bruenor’u, Wulfgar’ı, Regis’i ve Cattibrie’yi özlüyorum. Kalbim onlar için kanıyor, varlıklarını her gün, her dakika özlemle anıyor ama onları kaybettiğimi kabulleniyor ve içimdeki boşluğun dışında kendime yüklenmiyorum. Onlara istediğim kadar yakın olamasam da ihtiyaç duydukları anda dostlarıma sırtımı çevirmedim. O derin ve dar vadideki Withegroo‘nun kulesi devrildiğinde, Bruenor Battlehammer aşağı yuvarlandığında ona elimden gelen her şeyi; sevgimi ve kalbimi sundum.</p>

  <p class="block3">Ve şimdi Innovindil’le birlikte yoluma devam edeceğim; ortak düşmanımıza karşı savaşmaktan vazgeçmeyeceğim. Mithril Salonu, Bruenor, Wulfgar, Regis, Cattibrie, Tarathiel ve tüm iyi kişiler için savaşıyoruz. Obould’un ve şeytani yardakçılarının felaketiyle savaşıyoruz.</p>

  <p class="block3">Sonunda yitirdiğim dostlarıma sevgimi ve kalbimi sunabildim. Simdi onlara ebedi dostluğun ve başı aynı şekilde eğilmiş olan, bazı davranışlarıma her zamanki gibi kuşkuyla bakan cüce kralının beni yukarıdan izlemesini sağlayacak bir yaşamın sözünü veriyorum.</p>

  <p class="block3">Yukarıdan; Moradin Salonları ‘ndan bana bakarken sık sık ‘Lanet elf,’ diyecek.</p>

  <p class="block3">Ve ben onu duyacağım, diğerlerini de öyle… Çünkü hiçbiri Drizzt Do’Urden’in hayatında önemsiz roller oynamıyor, çünkü hepsi, her zaman benimle beraber.</p>

  <p class="block3">Kendimi koyvermeye başladığımdan, onlara daha da sıkı sarıldığımı fark ediyorum; ama kaybettiğim arkadaşımın fısıldanan homurtusunu duyup Moradin Salonları‘nı hayal ederek başımı yukarı kaldırmamı ve gülümsememi sağlayacak bir şekilde…</p>

  <p class="block3">Drizzt Do ‘Urden</p>

  <p class="block4">BEKLENMEDİK DÖNÜŞ</p>

  <p class="block2">Aklının derinliklerinde bir boru öttüğünü duydu ve ayaklarının altındaki zemin sallandı. Elflerin düşsel, derin düşüncelerle dolu alemi Reverie’den uyanan Drizzt Do’Urden’in eflatun gözleri yuvalarından fırladı. Göz kırpmak kadar kolay gözüken bir hareketle drow, ayaklarının üzerine sıçradı, elleri içgüdüsel olarak kalçasındaki palalarına uzandı. Dış kapılarında, rüzgar kesici olarak kullandıkları iri bir kayanın etrafında hızlı adımlar atan Innovindil, çatısız kamplarına geldi.</p>

  <p class="block2">Ayaklarının altındaki dağ titredi. Yanlarındaki Günbatımı, taşları eşeleyip kişnedi.</p>

  <p class="block2">“Cüceler mi?” diye sordu Innovindil.</p>

  <p class="block2">“Cüceler olduğunu umalım,” diye cevap verdi Drizzt; sebebi Obould’un yardakçılarıysa bu sallantıyı yaratan şeytani yapının Battlehammer Klam’na nasıl bir etkisi olacağını düşünmek bile istemiyordu.</p>

  <p class="block2">İkili, kayalık yamaçtan aşağı bütün hızlarıyla yol aldılar. Hiçbir ırk, ay ya da drow elflerin hızına ve dengesine erişemezdi. İri kayaların üzerinden sıçrayıp sonsuz bir derinliğe sahip dar yarıklardan atlayan ikili, yan yana koştu. Kol kola girip bütün doğal engelleri aştılar; Drizzt, Innovindil’i kısa, taştan bir duvarın üzerine çıkardı ve Innovindil elini uzatıp onun yanına gelmesine yardım etti.</p>

  <p class="block2">İkisi de birbirlerine her adımda yardım ederek aşağı koştu. Düz ve sarp bir yamaca geldiler ama uçuruma yaklaştıklarında hızlarını kesmek yerine başlarını aşağı eğip daha da hızlandılar. O yamacın aşağısında, uçurumu gören tabanında küçük bir ağaç vardı ve ikili dönerek o ağacın üzerine indi. Drizzt sıçrayıp döndü; bedeni yatay duruyordu. Uzattığı kollarıyla ağacı yakaladı ve yön değiştirmesini sağlamak için ağaçtan güç alarak dallarda sallandı.</p>

  <p class="block2">Innovindil de benzer bir hareket yaparak yanına geldi ve ikili, çıkıntının üzerinde koştu.</p>

  <p class="block2">Obould’un Mithril Salonu’na girişine tanıklık ettikleri yere; batı yakasına uzanan ve kapıların yanı hariç bütün vadiyi görmelerini sağlayan yüksek, düz bir kayaya geldiler.</p>

  <p class="block2">Kısa bir süre içinde çift, aşağıdan gelen çığlıkları duymaya başladı ve Drizzt, haykırışların yalnızca orklara ait olduğunu fark ettiğinde kalbinin yerinden fırlayacağını sandı.</p>

  <p class="block2">Drizzt ve Innovindil, gözetleme yerlerine geldiğinde orklar kırık kapılardan dışarı akıyor, bütün güçleriyle Bekçi Vadisi’ne geri koşuyorlardı. Bazılarının bedenlerini, azalan günışığına turuncu kıvılcımlar ekleyen alevler sarmıştı. Yaralı oldukları her hallerinden belli olan diğerleri sendeliyordu.</p>

  <p class="block2">“Cüceler karşı koymuş,” dedi Innovindil.</p>

  <p class="block2">Drizzt’in elleri palalarının kılıflarına uzandı, hatta neredeyse harekete bile geçti ama Innovindil onu omzundan yakalayıp sabit tuttu.</p>

  <p class="block2">“Tıpkı Tarathiel katledildiği zaman senin bana açıkladığı, gibi,” dedi kendisine sert bakışlar atan drowa, “Orada yapabileceğimiz hiçbir şey yok.”</p>

  <p class="block2">Drizzt onun haklı olduğunu biliyordu. Vadinin kapılara yakın bölgesi ork savaşçılarından oluşan bir denizi andırıyordu; bağırıyor, itişiyor, bazıları kırık kapılara, öbürleri tam ters yöne koşuşturup duruyordu. O denizde, savaş gemisi direklerini andıran ve dikkatle ilerleyen devler de vardı. Salon girişinde, savaşın başka hiçbir şeyle karıştırılmayacak sesi yankılanıyordu; çığlıkların ve haykırışların ses uyumsuzluğu, metallerin tıkırtısı ve yuvarlanan taşlardan çıkan gürültüler birbirine karışıyordu.</p>

  <p class="block2">Bir dev, önündeki orkları dağıtarak sendeledi.</p>

  <p class="block2">Taşın üzerinde Drizzt zafer edasıyla yumruğunu havaya kaldırdı; cücelerin kazanıyor olduğu açıktı.</p>

  <p class="block2">Obould’un yardakçıları Mithril Salonu’ndan kovuluyordu.</p>

  <p class="block2">“Toprakları geri veriyorlar,” diye seslendi Innovindil. Dönüp baktığında kadının yana kaymış olduğunu, hatta daha iyi bir görüş açısı elde etmek amacıyla taşın üzerine tünemek için yukarı tırmanıyor olduğunu gördü. “Cüceler kapıyı kazandı!” diye haykırdı kadın.</p>

  <p class="block2">Drizzt yumruğunu bir kez daha havaya kaldırıp Kral Bruenor’un halkını sessizce tebrik etti. Buzyeli Vadisi’nin soğuk, zorlu topraklarında ve Menzoberranzan’da, halkına karşı yaptıkları savaşta, cücelerin cesaretine defalarca tanık olmuştu. Bu yüzden olayların ani değişimine şaşırmaması gerektiğini fark etti. Yine de Obould’unki gibi bir ordunun böylesi etkili bir şekilde geri püskürtülmesi Drizzt’i hayrete düşürüyordu.</p>

  <p class="block2">Kısa bir süre sonra, aşağıdaki savaş bir şekilde sakinleştiğinde Innovindil onun yanına geldi.</p>

  <p class="block2">Koluna girip Drizzt’e yaslandı.</p>

  <p class="block2">“Ork kralı, Kral Bruenor’un halkının gücünü hafife almış gibi duruyor,” dedi.</p>

  <p class="block2">“Orklara böylesi yüklenmeleri beni şaşırttı,” diye itiraf etti Drizzt. “Girişin altındaki tüneller daha dar ve savunması daha kolay.” “Kokuşmuş orkları Salonlarında istemiyorlar.” Drizzt yalnızca gülümsedi.</p>

  <p class="block2">Çift, uzun bir süre orada durdu ve sonunda orkların, cüce taarruzuna nasıl karşılık vereceğini görmeye can atarak; gecenin geri kalanını geçirmek üzere taşın üzerine yerleşti.</p>

  <p class="block2">Doğan güneşin, üstlerine yansımaya ve birkaç saat içinde de vadiyi aydınlatmaya başlayan ışınlarıyla, orkların kapılardan uzaklaştığını ve yaklaşmaya pek de niyetleri olmadığını gören iki elf şaşkınlığa uğradı. Hatta Drizzt ve Innovindil’in anladığı kadarıyla, orklar ve devler kendi savunma pozisyonlarını alıyor gibiydi. Elfler, ork sürülerinin ağır taşlar getirişini ve duvarlar ören başka orkların yanına taşıyışını hayretle izledi.</p>

  <p class="block2">Arada sırada bu orklardan biri bir taş alıyor, meydan okurcasına gürlüyor ve taşı kapıya fırlatıyordu ama bu korkunç bir karşı saldırının sadece bir uzantısı gibi duruyordu.</p>

  <p class="block2">“Tümüyle geri çekilmeleri bir yana, ne zaman orkların, toprakları böylesi kolay teslim ettiğini gördün?” diye sordu Drizzt; soruyu hem kendine hem de arkadaşına yöneltmişti.</p>

  <p class="block2">Innovindil mavi gözlerini kısıp vadiye daha dikkatli baktı; zalim ve saldırgan yaratıkların uygunsuz davranışlarının altında bir bit yeniği arıyordu. Yine de tek farkına varabildiği, orkların ne karşı taarruza hazırlanıyor, ne de çoğunlukla olduğu gibi kaçışıyor olduklarıydı. Çukur kazıyorlardı.</p>

  <p class="block2">Delly Curtie, aralık kapıya doğru sokuldu. Sert zeminde takırtı yaratmak istemediğinden ağır botlarını elinde taşıyordu. Çömelip içeriye bakınca pek de şaşırmadı ama kesinlikle hayal kırıklığına uğradı; Wulfgar yatağın kenarına oturmuş, Cattibrie’nin üzerine eğilmişti.</p>

  <p class="block2">“Onları geri püskürttük,” dedi.</p>

  <p class="block2">“Kaçanlardan çok daha fazla ölü olmasını umarım,” diye cevap verdi kadın; sesi hâlâ oldukça zayıf çıkıyordu. Bu tek cümleyi söyleyebilmek için bile birkaç defa yutkunması gerekmişti ama inanılmaz bir hızla iyileşiyor olduğuna hiç şüphe yoktu. Cattibrie’yi o kayanın üzerinden aşağı ilk indirdiklerinde rahipler yaralarının ölümcül olmasından korkmuştu, yine de kadını yatakta kalmaya ve savaştan uzak durmaya ikna etmek için çok çaba harcamaları gerekmişti. “Senin için birkaç tanesini vurdum,” dedi Wulfgar.</p>

  <p class="block2">Delly, adamın yüzünü göremiyordu ama Cattibrie’nin yüzünde birden beliren gülümsemenin Wulfgar’ınkinin bir yansıması olduğundan emindi.</p>

  <p class="block2">“Eminim yapmışsmdır,” dedi Cattibrie.</p>

  <p class="block2">Delly Curtie, içeri koşup kadına bir yumruk atmak istedi. Bu kadar basitti. Yaralı bile olsa güzel olan yüzü, ışıltılı gülümsemesi, mavi gözlerindeki parlaklık, Luskan’dan beri kadının sinirlerini bozuyordu.</p>

  <p class="block2">Cattibrie’nin aksanının, bu savunmasız zamanlarında, gündelik konuşmasındansa Mithril Salonu sakinlerininkine daha çok benzediğinin farkına varan Delly, “Yine bir cüce gibi mi konuşuyorsun bayan güzellik?” diye mırıldandı. Aslında Cattibrie’nin konuşması, daha çok Delly’ninkini andırıyordu. Delly, kendi zavallılığına başım salladı ve hepsini unutmaya çalıştı.</p>

  <p class="block2">Tam o anda Wulfgar, ne olduğunu duyamadığı bir şey söyleyip güldü; Cattibrie de güldü. Delly ve Wulfgar en son ne zaman böyle gülmüşlerdi? Hiç böyle gülmüşler miydi?</p>

  <p class="block2">Wulfgar, “Onlara hepsinin ve daha fazlasının hesabını soracağız,” dediğinde Cattibrie başıyla onaylayıp yeniden gülümsedi. “Doğu kapılarından kaçıp Surbrin’e gitmekten söz ediliyor. Düşman batıda güçlü ama orada bile sayıları git gide azalıyor.”</p>

  <p class="block2">“Doğuya dönmek mi?” diye sordu Cattibrie. Delly, Wulfgar’ın omuz silktiğini gördü.</p>

  <p class="block2">“Öyle olsa bile oraya girebileceklerine inanmıyor ve bizim kaçabileceğimizi düşünmüyorlar,” diye açıkladı “Wulfgar. “Ama ustalar bunu yapabileceğimiz konusunda ısrarcı; hem de oldukça çabuk… Muhtemelen Nanfoodle’ın karışımlarından birini kullanıp dağın yarısını havaya uçururlar.”</p>

  <p class="block2">Bu sözler üzerine bir kez daha gülüştüler ama Wulfgar’ın sözleriyle fazlasıyla meraklanan Delly, bunu görmezden geldi.</p>

  <p class="block2">“Felbarr Kalesi bizi Surbrin’in karşısına kadar destekleyecektir,” diye devam etti adam. “Orduları, Winter Edge kasabasına; nehrin ve kuzey bölgesinin tam karşısına ilerliyor. Doğu kapısından nehre kadar uzanan sağlam bir yolumuz olursa ve nehrin karşısında yeni savaşçılar yer alırsa Obould bizi bir daha Salon’a püskürtemez.”</p>

  <p class="block2">‘Ve kuzeyin bütün insanları, gerçekleşen dilekleriyle Mithril Salonu’nu terk eder,’ diye sessizce ekledi Delly.</p>

  <p class="block2">Cattibrie’nin, hareket etmesiyle yüzü buruşsa da, doğrulmayı başardığını gördü. Bir kez daha kusursuz gülümsemesini sunmuş ve bu tebessümden yayılan ışık, Delly’nin kalbini dağlamıştı.</p>

  <p class="block2">Ne de olsa Wulfgar’ın da aynı şekilde sırıttığını biliyordu.</p>

  <p class="block2">O ikisinin arasında, kendisini kocası olarak tanımlayan bu adamla hiçbir zaman sahip olamayacağı, olmayı hayal bile edemeyeceği bir bağ olduğunu biliyordu.</p>

  <p class="block2">Obould, etrafında toplanan samanlara, çete patronlarına, Gerti Orelsdottr ve birkaç seçkin ayaz devine, “Ağır bir bedel ödemeden dışarı çıkamazlar,” dedi. “Deliklerindeler ve orada kalacaklar. Bu vadiyi güçlendirmekten vazgeçmeyeceğiz. Nasıl cüceler istilacılara zarar vermek için gerekli çalışmaları yapıyorsa, bu vadi de, bizim ilk katliam merkezimiz haline gelecek.”</p>

  <p class="block2">“Ama tekrar içeri girmeyeceksin, öyle mi?” diye sordu Gerti.</p>

  <p class="block2">Karşısındaki Tsinka Shinrill ve diğer şamanlar homurdandı; Kral Obould onlara göz ucuyla baktı.</p>

  <p class="block2">“Bırakalım da delikleri onların olsun,” dedi Gerti’ye. “Ben… Biz tüm bunlara sahip olacağız.”</p>

  <p class="block2">Kaslı kollarını genişçe açıp dağları ve kuzeyin geniş bölgelerini gösterdi.</p>

  <p class="block2">“Proffit ne olacak?” diye sordu Tsinka. “Cücelerle savaşması için onu güney tünellerine gönderdik. Troller zafer haberimizi bekliyor.”</p>

  <p class="block2">“O halde ona başarılar dilerim,” dedi Obould. “Ama içeri girmeyeceğiz.” “Bir müttefiki terk mi ediyorsun?”</p>

  <p class="block2">Obould’un çatık kaşlarını gören herkes Tsinka’nın ölüme bir sözcük uzaklıkta durduğunu fark etti.</p>

  <p class="block2">“Proffit hayal edebileceğinden bile fazla kazanç sağladı,” dedi ork kralı. “Obould sayesinde! Savaşacak ve bazı tünelleri ele geçirecek ya da gücünün hiçbir zaman daha fazla olmadığı Trollmoors’a geri püskürtülecek.” Obould’un kan çanağına dönmüş sarı gözleri ürkütücü bir şekilde kısıldı ve patlak dudaklarının arasından bir kükreme yükseldi. “Ekleyecek bir şeyi olan var mı?”</p>

  <p class="block2">Tsinka geri çekildi.</p>

  <p class="block2">“O halde burada bırakıyorsun?” diye sordu Gerti.</p>

  <p class="block2">Obould ona döndü ve, “Şimdilik. Düşmana karşı harekete geçmeden önce kazançlarımızı sağlama almalıyız. Şu an en tehlikeli olan yer doğu bölgesi; Surbrin.”</p>

  <p class="block2">“Ya da güney,” dedi Gerti. “Güneyde bizi Everlund ya da 143p * Gümüşay ordularından koruyacak muhteşem bir nehir yok.”</p>

  <p class="block2">“Güneyden saldıracak olurlarsa Proffit bize ihtiyacımız olan zamanı kazandıracaktır,” diye açıkladı Obould. “Beklememiz gereken düşmanlar, Felbarr ve Adbar. Cüceye karşı cüce. Surbrin’i geçebilirlerse hattımızı ikiye ayırmayı deneyeceklerdir.”</p>

  <p class="block2">“Tünelleri unutma,” diye ekledi Gerti’nin dev yardımcılarından biri. “Cüceler, Karanlıkaltı’nın üst bölgelerini tanıyor. Yukarı tırmanıp tam ortamızdan çıkabilirler!”</p>

  <p class="block2">Tüm gözler, kendine güvenen Obould’a döndü; sözlere katılan hatta takdir eden bir hali vardı.</p>

  <p class="block2">“Her tepeye ve her duvarın üzerine bir gözetleme kulesi dikeceğim. Hiçbir krallık, bu denli düşmanla kuşatılmamış olduğundan, hiç kimse krallığını bizden daha iyi savunup, saldırılara daha hazırlıklı olamaz. Doğan her yeni gün Obould’un hakimiyetine; Kara Ok Krallığı’na güç kazandıracak.” Doğruldu ve kalabalığın etrafında dolanmaya başladı. “Gardımızı hiçbir zaman indirmeyeceğiz. Ne gözlerimizi yana çevireceğiz ne de silahlarımızı birbirimize doğrultacağız. Ordularımıza yenileri katılacak. Dünyanın Omurgası’ndaki her delikten Gruumsh’un gücüne ve Obould’un ihtişamına katılmaya gelecekler!”</p>

  <p class="block2">Gerti de ayağa kalktı; bu kibirli orka tepeden bakmak istiyordu.</p>

  <p class="block2">“Ben Trollmoors’un dağ eteklerindeki tepeleri alacağım, sense Dünyanın Omurgası’m…” diyerek kadına teminat verdi. “Müttefikimiz olmanın karşılığında kuzeye hazineler yağacak.”</p>

  <p class="block2">Çirkin ork, dişlerini göstererek sırıttı ve el çırptı. Kalabalığın yanına bir grup ork yanaştı; ayakları bağlı pegasusu getiriyorlardı.</p>

  <p class="block2">Gerti’ye, “Uygun bir at değil,” dedi Obould. “Güvenilmez ve aptal bir yaratık. Kral Obould’a bir grifon ya da ejderha daha uygun olurdu; bunu gerçekten de isterdim. Ama böylesi yumuşak ve hassas bir yaratık pek bana göre değil.” Çevreye baktı. “Onu yemeyi düşündüm,” diye şakalaştı ve çevresindeki bütün orklar kıkırdadı. “Ama gözlerindeki ilgiyi görebiliyorum, Gerti Orelsdottr. Güzellik ve çirkinlik anlayışımız birbiriyle örtüşmüyor. Eminim bu yaratığı oldukça güzel buluyorsundur.”</p>

  <p class="block2">Gerti ona şüpheyle baktı; sanki o an pegasusun yanına gidip hayvanı ortadan ikiye kesmesini bekliyor gibiydi.</p>

  <p class="block2">Obould, çevresindeki bütün orkları şaşırtarak, “İster güzel, ister çirkin olduğunu düşün yaratık senin,” dedi. “Bir ganimet ya da yemek olarak kabul et, seçim senin. Benim için yaptıklarına duyduğum minnetin bir göstergesi olarak algıla.”</p>

  <p class="block2">Oradaki hiç kimse, Gerti’nin yakın ayaz devi arkadaşları bile, Obould’un onu yendiği zaman hariç, dişi devi hiç bu denli güveni sarsılmış görmemişlerdi. Ork kralı, Hatun Orelsdottr’un her açıdan dengesini bozmuş gibiydi.</p>

  <p class="block2">“Onu çirkin bulduğun için bana mı veriyorsun?” diye sordu Gerti; bu zor anlaşılır durumun aksini ispat etmeye çalışıyordu ama görülen o ki bunu pek de kalbiyle yapmıyordu.</p>

  <p class="block2">Obould cevap verme zahmetine katlanmadı. Sadece gülümseyerek olduğu yerde durdu.</p>

  <p class="block2">“Dağların üzerlerinde kış rüzgarları esmeye başladı,” dedi Gerti acemice. “Parlak BeyazT bahardan önce görmek istiyorsak buradaki zamanımız daralıyor.”</p>

  <p class="block2">Obould onaylarcasına başını salladı, “Önümüzdeki iki mevsim boyunca halkının bir kısmını benim hizmetime sunmanı, Surbrin civarlarında bırakmanı isteyeceğim. Karlar bizi korurken kış boyu inşaata devam edeceğiz. Önümüzdeki yaz, nehir saldırılamaz bir hale gelecek. Devlerin o zaman eve dönebilir.”</p>

  <p class="block2">Gerti bu teklifi kabul etmeden önce, defalarca, bir Obould’a bir pegasusa baktı.</p>

  <p class="block2">Mithril Salonu’nun, geri alınan batı kapılarının güneyindeki dağ, kapının kuzeyindeki uçurumlardan ya da Bekçi Vadisi’nin kuzey ucunu belirleyenlerden daha çok parçalanmıştı ve onlar kadar sarp değildi, dolayısıyla Drizzt ve Innovindil inişe geçmek için orayı seçti. Gecenin karanlığı altında sadece elflerin başarabileceği kadar sessiz ilerleyen ve yavaş yavaş Mithril Salonu’na yaklaşan çift, tehlikeli yollarında nereden gitmeleri gerektiğine büyük bir özen gösterdi. Cücelerin, kapıyı bir kez daha mühürlediğini biliyorlardı; arada sırada Obould’un gerileyen ordusunun savunma hattının üzerine bir mancınık ya da alevler saçan bir zift ateşleniyordu.</p>

  <p class="block2">Salona girebileceklerine olan güvenleri tamdı ama Drizzt birden, hiçbir bahanesi kalmadığını fark etti. Eve gitme, şeytanlarla ve kederle yüzleşme zamanı gelmişti. Umutlarının yıkılacağını kalbinin derinliklerinde hissediyordu; uzun zamandır düşündüğü şeylerin doğruluğunu öğreneceğini biliyordu.</p>

  <p class="block2">Arkadaşlarını yitirmişti ve taşların arasında ilerlediği bu yolun birkaç yüz metre ilerisinde yalın gerçek yatıyordu.</p>

  <p class="block2">Yine de, yanındaki Innovindil’le beraber yoluna devam etti.</p>

  <p class="block2">Günbatımını dağın tepesinde bırakmışlardı; bağlı değildi, koşmakta ya da uçmakta özgürdü. Pegasus orada bekleyecek, gerekirse kaçacaktı ve Innovindil ona yeniden seslendiğine, atın yanına geleceğine fazlasıyla inanıyordu.</p>

  <p class="block2">Bekçi Vadisi’nin elli metre yukarısında biraz sorun yaşadılar. Yola öncülük eden Drizzt, aşağı kolayca inmelerini sağlayacak hiçbir yol bulamadı, görünmeden gitmeleri neredeyse imkansızdı.</p>

  <p class="block2">Onun yanına çömelen Innovindil, “Aşağıda oldukça fazla nöbetçi var,” diye fısıldadı. “Beklediğimden çok daha fazla ve uyanıklar.”</p>

  <p class="block2">“Bu komutan kurnaz,” diyerek kadına katıldı Drizzt. “Hazırlıksız yakalanmayacaktır.” “Aşağı memeyiz,” dedi Innovindil.</p>

  <p class="block2">İkisi de nerede hata yaptıklarını biliyordu. Biraz geride derin bir vadinin çatalından geçmişlerdi.</p>

  <p class="block2">Bir patika neredeyse dümdüz kayalardan aşağı iniyor ve doğruca kapılara çıkıyor, tercih ettikleri diğeri ise güneye yöneliyordu. Kapılara bakan çift, diğer patikayı görebiliyordu ve sanki orası kendilerini aşağı indirirmiş, cüce yapılarına taşırmış gibi duruyordu.</p>

  <p class="block2">Bununla beraber, tabii ki başka bir gerçeği daha farkettiler; oraya giderlerse istedikleri yere ulaşmaları pek de kolay olmayacaktı.</p>

  <p class="block2">“Geri dönüp diğer yolu seçersek şafak söker,” diye açıkladı Drizzt. “Yarın o halde?”</p>

  <p class="block2">Innovindil’e baktığında kadının oldukça ciddi bir ifadeyle kendisini süzüyor olduğunu fark etti.</p>

  <p class="block2">“Oraya gidersem halkımı terk etmiş olurum,” diye cevapladı kadın; sesi fısıldaştıkları anlardakinden bile daha kısıktı. “Neden ki?” “Vadi zeminine uzanan hiçbir yol yokken nasıl dışarı çıkacağız?”</p>

  <p class="block2">“Bruenor’un bacalarına tırmanmamız bile gerekse bizi dışarı çıkarırım,” diye söz verdi Drizzt; ama Innovindil onun her sözcüğünde başını sallıyordu.</p>

  <p class="block2">“Sen yarın git. Onlara geri dönmen gerekiyor.” “Yalnız mı?” diye sordu Drizzt. “Olmaz.”</p>

  <p class="block2">“Gitmelisin,” dedi Innovindil. “Gündoğumu’nun yanına yakın bir zamanda gidemeyeceğiz. Pegasusun başına gelebilecek en iyi şey, Obould’dan ayrılıp Mithril Salonu’na gitmek olacaktır.” Elini Drizzt’in omzuna koydu ve yavaşça yukarı kaydırıp drowun yüzünü okşadıktan sonra tekrar ensesine götürdü.</p>

  <p class="block2">“Buradan izlemeye devam edeceğim. Seni uzaktan izleyeceğime söz veriyorum. Geri döneceğini biliyorum ve işte o zaman, belki Tarathiel’in atını; arkadaşını kurtarma şansını elde ederiz. Obould’un o güzel yaratığı daha fazla tutmasına izin veremem.”</p>

  <p class="block2">Narin eli yeniden Drizzt’in yüzünü okşadı.</p>

  <p class="block2">“Bunu yapmalısın,” dedi kadın. “Hem benim, hem de kendin için. Ve tabii bir de Tarathiel…” Drizzt başıyla onayladı. Onun haklı olduğunu biliyordu.</p>

  <p class="block2">Gizli kampa dönmeyi ve sonra, güneş batı ufkunda bir kez daha batmaya başladığında diğer rotayı seçmeyi umarak yeniden yola koyuldular.</p>

  <p class="block2">Gece, Bekçi Vadisi’nin içinden ve dışından gelen çekiç ve yuvarlanan kaya sesleriyle doluydu ama serin sonbahar rüzgarında, yıldızların altında yan yana yatan çift için başarılı bir gece olmuştu.</p>

  <p class="block2">Şaşırtıcı bir şekilde Drizzt, vaktini ertesi gecenin ne getireceği korkusuyla geçirmemişti.</p>

  <p class="block2">En azından, zaten onların yanında olduğu için arkadaşları adına endişelenmiyordu. Innovindil için korkuyordu; o gece defalarca dönüp kadına bakmış ve ilk fırsatta geri dönüp onun arayışına katılacağına sessizce yemin etmişti.</p>

  <p class="block2">Gerçi sabahın parlak güneş ışığının altında Bekçi Vadisi’nde kopan bir şamata nedeniyle planları gerçekleşmedi. Neredeyse tamamı devlerden oluşan bir kervanın onlardan uzağa, batıya, Bekçi Vadisi’nin çıkışma gidişini hayretle izlediler. Yanlarında geneli erzak taşıyan orklar da vardı.</p>

  <p class="block2">O kervanda bir yaratık daha vardı. Uzakta bile olsalar Innovindil’in keskin gözleri, zavallı Gündoğumu’nun parlak beyaz postunu seçebildi.</p>

  <p class="block2">“Hattı mı kırdılar?” diye sordu kadın. “Tamamen mi geri çekiliyorlar?”</p>

  <p class="block2">Drizzt, aşağılarındaki görüntüye dikkatlice baktı ve devlerle bir arada durmayan orkların hareketlerini izledi. Bekçi Vadisi’ne gelen devasa ordu bir yere gitmiyordu. Savunma birlikleri çalışmaya devam ediyor, yüksek ve alçak duvarlar örülüyordu.</p>

  <p class="block2">“Obould bölgeyi teslim etmiyor,” dedi drow. “Ama devler savaştan bıkmış gibi duruyor ya da acilen gitmeleri gereken başka bir yer var.”</p>

  <p class="block2">“Ne olursa olsun kendilerine ait olmayan bir şeyi de yanlarında götürüyorlar,” dedi Innovindil. “Ve onu geri alacağız,” diye söz verdi Drizzt.</p>

  <p class="block2">Kendisini, büyük ihtimalle Mithril Salonu’nun batı kapılarına çıkaracak olan ve geçmişle yüzleşip geleceğe bakabilmek için bu gece üzerinde ilerlemeye karar vermiş olduğu patikaya baktı.</p>

  <p class="block2">Batıya ve olup bitenlere baktı. Bu gece o patikaya gitmeyeceğini biliyordu.</p>

  <p class="block2">Gitmesi gerekmiyordu.</p>

  <p class="block2">Arkadaşına dönüp her şeyin yolunda gideceğini ve harekete hazır olduğunu belirten bir gülümseme takındı. Gündoğumunu eve getirmeye hazırdı.</p>

  <p class="block4">SENDELEMEK</p>

  <p class="block2">Açlık yüzünden başı dönen ve güçsüz düşen, elleri ve ayakları hissizleşen, zorlu dağ yolunda ilerlemeye çalışırken düzinelerce kez düşmekten parmaklan yara bere içinde kalıp burkulan Nikwillig, inatla bir ayağını diğerinin önüne geçirdi ve sendeleyerek ilerledi. Artık nereye gittiğinden emin bile değildi; yalnızca ilerliyordu. Bir parçası yere uzanıp zamanının dolmasını beklemek, acıdan ve hem midesindeki hem de düşüncelerindeki boşluktan kurtulmak istiyordu. Son birkaç gün, Felbarr Kaleli zavallı cüce için pek de kolay geçmemişti. Su bulabilecek bile olsa yemeği bitmişti. Sürekli düşmekten giysisi yırtık pırtık olmuştu; hatta bir kez kayalık bir yamaçtan on beş metre aşağı yuvarlanmıştı. Bu düşüş, neredeyse bir saat kıpırdayamamasına neden olmuş ve ona silahını da kaybettirmişti. Aşağı devrilirken Nikwillig, kısa kılıcını düşürmüş ve şansızlık bu ya, silah iki devasa kayanın arasındaki gerçekten derin ve dar bir vadiye doğru sekmişti. Kendine geldikten sonra cüce geldiği yere geri dönmüş ve aslında silahı da bulmuştu ama ne yazık ki kısa bedeninin uzanamayacağı kadar uzaktaydı.</p>

  <p class="block2">Küçük bir dal getirmiş ve kılıca ulaşmak için dalı kullanarak şansını bir kez daha denemişti ama kılıç beklenmedik bir şekilde kaymış, şangırdayarak boşluğun derinliklerine düşmüştü.</p>

  <p class="block2">Hiçbir zaman savaşçı ruha sahip olmayan Nikwillig, çaresizce omuz silkerek bu işin peşini bırakmıştı. Çevresinde çirkin orklar dolanırken düşman topraklarında silahsız geziniyor olma fikrini umursamamıştı zaten yapabilecek başka bir şeyi olmadığını da biliyordu.</p>

  <p class="block2">Felbarrlı Nikwillig, tıpkı Nanfoodle’ın yarattığı patlamayı ve cücelerin geri çekilişini izledikten sonra yaptığı gibi sadece boyun eğip omuz silkti. Adımları onu sandığından da kuzeye taşısa da çoğunlukla doğuya doğru hareket ederek yoluna devam etti.</p>

  <p class="block2">Birkaç gün sonra cüce neredeyse körlemesine ilerlemeye başladı. ‘Surbrin’ sözcüğünü mırıldanıp duruyor ama çoğunlukla bu sözcüğün ne anlama geldiğini bile unutuyordu. Hareket etmesini sağlayan tek şey bir cücenin inatçılığıydı.</p>

  <p class="block2">Diğer ayağın önüne atılan adım… Farkına varmasa da daha düz bir zemindeydi ve gösterdiği gelişme hızlı olmasa bile istikrarlıydı.</p>

  <p class="block2">Yolculuğunun ilk zamanlarında, daha çok geceleri hareket etmiş, gündüzleri mağaraların içine saklanmıştı; ama önünde sonunda hepsi aynı şeydi.</p>

  <p class="block2">Bir önemi yoktu. Bir ayağını öbürünün önüne geçirmenin ve ‘Surbrin’ sözcüğünü mırıldanmanın dışında hiçbir şeyin bir önemi yoktu.</p>

  <p class="block2">Fakat birden başka bir şey daha önem kazandı.</p>

  <p class="block2">Nikwillig’in aklına bunu getiren hafif bir rüzgar oldu. Ne bir şey görmüş, ne de bir ses duymuştu; yalnızca koku almıştı. Bir şey pişiyordu.</p>

  <p class="block2">Cücenin karnı guruldadı ve birden durdu. Sadece birkaç saniye içinde ayakları yeniden hareket etmeye başladı ama daha çok kendi keyiflerince ilerliyor gibiydiler. Etrafına baktı; sağa mı, sola mı bilmiyordu. Pişen yemeğin kokusu karşı koyamayacağı bir şekilde onu kendisine çekiyordu. Yana yöneldi ve çatlamış, kirli dudaklarını yalamaya başladı. Yemek ateşini ve turuncu derili, karmakarışık siyah saçlı, çıkık çeneli aşçıyı görünce daha bir kendine geldi.</p>

  <p class="block2">Hiçbir şey, bir cüceyi, goblin görmek kadar ayıltamazdı.</p>

  <p class="block2">Yaratık kendisinden bihaberdi. Yemeğin üzerine eğilmiş, taş bir kaseden sos döküyordu. Kalın sosun siyah eti kaplayışını gören Nikwillig, bir kez daha dudaklarını yaladı.</p>

  <p class="block2">‘Kuzu bacağı’ diye düşünen Nikwillig, inlememek ve körlemesine yemeğe dalmamak için çok çaba harcadı.</p>

  <p class="block2">Pozisyonunu sağa ve sola bakacak kadar korudu. Çevrede başka canavar görmeyen cüce başını eğdi ve kendisinden habersiz olan goblin aşçısına doğru atıldı.</p>

  <p class="block2">Goblin doğruldu ve kendisine gelen cüceyi omzundan yakalayacak kadar kusursuz bir zamanlamayla döndü. Çiftin üzerinden ateş ve yemek parçaları uçtu. Onlar yere sertçe devrilirken sıcak sos da havaya fırladı ve hemen hemen hepsi goblinin yüzüne döküldü. Yanan yaratık inleyip doğrulmaya çalıştı ama Nikwillig, canavarın bir deri bir kemik boğazına iki eliyle sıkıca yapıştı. Yaratığı defalarca yukarı kaldırıp yere indirdikten sonra, inleyen ve pisliğin içine kıvrılan goblini öylece bıraktı.</p>

  <p class="block2">Kuzu bacağı da yere düşmüş ve pisliğe bulanmıştı ama cüce, eti temizlemeye bile kalkmadı. İki eliyle sıkıca kavrayıp büyük bir hevesle dişlerini geçirdi; sulu etten büyük parçalar koparıyor ve neredeyse hiç çiğnemeden yutuyordu. Nikwillig, etten birkaç kez ısırdıktan sonra nefes alacak ve yemeğin tadını çıkaracak kadar uzun bir süre öylece durdu. Çevresinde bağırışlar koptu.</p>

  <p class="block2">Dizlerinin üzerinde duran cüce, doğrulup koşmaya başladı. Omzuna bir mızrak geldi ama saplanmadan sıyırıp geçti. Sağduyusu cüceye yemeği bırakıp kaçmasını salık vermişti ama cüce, açlıktan, mantıklı davranabilecek durumda değildi. Kuzu bacağını sahip olduğu tek çocuğuymuşçasına göğsüne bastırıp yola koyuldu. Ağaçların ve kayaların arasından zigzag çizerek geçiyor kendisini kovalayan yaratıklarla arasındaki mesafeyi mümkün olduğu kadar açmaya çalışıyordu.</p>

  <p class="block2">Küçük bir koruluğa varınca çok derin olmayan ama dik bir yamaçta olduğunu fark ederek durmaya çalıştı. Yalnızca on beş metre aşağısında Surbrin Nehri durdurulamaz bir şekilde akıyordu.</p>

  <p class="block2">“Nehir…” diye mırıldandı Nikwillig ve Mithril Salonu’nun kuzeyindeki dağ sırtından ayrılırkenki amacını hatırladı. Nehrin karşısına bir geçebilseydi!</p>

  <p class="block2">Arkasından yükselen bir haykırış yeniden koşmasına, yamaçtan aşağı, bir iki adım sendelemesine neden oldu. Sonra yüzüstü devrilmeye başladı ve yuvarlanışını kontrol etmek için kıvrıldı.</p>

  <p class="block2">Fazlasıyla ‘ hızlandı ama değerli yükünü bırakmadı; yuvarlanarak ve sekerek nehrin soğuk suyuna düştü. Doğruldu ve nehir kıyısına doğru ilerleyip yeniden koşmaya çalıştı.</p>

  <p class="block2">Sırtına sert bir yumruk yedi ama sadece çığlık atıp koşmaya devam etti.</p>

  <p class="block2">Bir kütük bulabilseydi… Kütüğü nehre atar, dondurucu suyu umursamadan üzerine çıkar ve kendini kıyıdan uzaklaştırırdı.</p>

  <p class="block2">Uzaktaki ağaçlar umut vaat ediyordu ama sesler yakınlaşmıştı ve Nikwillig, başaramayacağından korktu. Anlayamadığı bir sebepten bacakları yavaşlamış, uyuşmuşçasına karıncalanmaya başlamıştı.</p>

  <p class="block2">Cüce, durup aşağı bakınca kan gördü; ayaklarından yere kan damlıyordu. O darbenin bir yumruktan kaynaklanmadığını ancak o zaman fark etti; elinde bir goblin mızrağının sapını tutuyordu.</p>

  <p class="block2">Nikwillig, dizlerinin üzerine çöktüğünde, “Moradin benimle dalga geçiyor olmalısın,” dedi.</p>

  <p class="block2">Arkasında taarruza geçen goblinlerin bağırışlarını duydu.</p>

  <p class="block2">Ellerine ve hâlâ avucunun içinde duran kuzu bacağına baktı. Omuz silkip etten bir ısırık daha aldı.</p>

  <p class="block2">Hemen yutmadı, uzun uzun çiğneyip etin lezzetinin, sıcaklığının ve yumuşaklığının tadını çıkararak ağzında dolaştırdı. Diğer elinde bal likörü olsaydı, bu, cüceye yaraşır bir ölüm olurdu diye düşündü.</p>

  <p class="block2">Goblinlerin yakında olduğunu biliyordu ama başına bir sopa yiyip yüzüstü pisliğin içine kapaklandığında yine de şaşırdı.</p>

  <p class="block2">Felbarr Kaleli Nikwillig, kuzunun lezzetine odaklanmaya ve acı duymamaya çalıştı. Çabucak ölmeyi diledi.</p>

  <p class="block2">Bundan sonrası koca bir boşluktu.</p>

  <p class="block4">KANDIR BENİ, YAZIK BANA, YİNE KANDIR</p>

  <p class="block2">Ana kamp alanında Galen Firth’ün yanındaki yerini alan Rannek, “Nesme’ye geri dönmeyi düşünüyor olamazsın,” diye azarladı.</p>

  <p class="block2">General Dagna ve cücelerinin kahramanca müdahalesinin ardından saatlerce koşmuş, kuzeydeki, cücelerin bulduğu, kendilerini Mithril Salonu’na çıkaracak tünellerin yakınındaki dağ eteklerindeki tepeciklere geri dönmüşlerdi. “Gururun yüzünden, kendini kurban eden o elli cücenin fedakarlığını hiçe mi sayacaksın?” diye çıkıştı Rannek.</p>

  <p class="block2">“Sen gururdan mı bahsediyorsun?” diye karşılık verdi Galen Firth ve rakibi geri çekildi.</p>

  <p class="block2">Fakat bu sadece bir dakika sürdü. Sonra Rannek omuzlarını dikleştirip geniş göğsüne doldurduğu havayı dışarı verdi. “Hatamı hiçbir zaman unutmayacağım Galen Firth,” diye itiraf etti. “Ama bütün birliğimizi trollere ve bataklık yaratıklarına yem yapıp hatamı daha da kötüleştirmeyeceğim.”</p>

  <p class="block2">“Bozguna uğratıldılar!” diye haykırdı Galen. İkisi de dönüp merakla kendilerini süzen yüzlere baktı. “Bozguna uğratıldılar,” dedi bir kez daha; bu kez daha sessizdi. “Cücelerin cesur direnişi ve Alustriel’in ateş yağmuruyla düşman hattı yarıldı. Bizi takip etme zahmetine girdiler mi? Hayır mı? O zaman canavarların ev dedikleri gübre dolu bataklıklarına gitmiş olma ihtimalleri üzerinde durulamaz mı? Kaçmaya bu kadar mı meraklısın?” “Peki, sen onların üzerine yürüyecek kadar mı aptalsın? Savaşamayacak olanlar hiç umurunda değil mi? Oynadığın kumar yüzünden çocuklarımız mı ölsün Galen Firth?”</p>

  <p class="block2">“Mağaraların nerede olduğunu bile bilmiyoruz,” diye karşı çıktı Galen. “Bölgede öyle körü körüne dolanıp doğru deliği bulmayı umamayız.”</p>

  <p class="block2">“O zaman Gümüşay’a gidelim,” diye önerdi Rannek. “Gümüşay bize gelecek,” diye ısrar etti Galen.</p>

  <p class="block2">“Alustriel’i görmedin mi?”</p>

  <p class="block2">Rannek dudaklarını ısırdı ve adamın yüzüne tükürmemek için kendini zor tuttu. “O kadar mı aptalsın?” diye sordu. “Nankör bir aptal mısın?”</p>

  <p class="block2">Galen, hiç düşünmeden ve Rannek’inki kadar sakin bir ses tonuyla, “Bizi buraya, evimizden bu kadar uzağa getiren aptal ben değilim,” diye karşılık verdi. “O adam karşımda duruyor. Üstelik beni yargılayacak hakka sahip olduğunu düşünüyor.”</p>

  <p class="block2">Rannek ne bir tepki verdi ne de geri çekildi; aslında buna verilecek bir cevabı olmadığını biliyordu. Yetki onda değildi.</p>

  <p class="block2">Kuşatılmış Nesme halkı onu dinlemez, kendini ispatlamış Galen Firth’ün emirlerini yerine getirirdi.</p>

  <p class="block2">Bir süre daha adama baktıktan sonra sadece başını salladı ve oradan uzaklaştı. Galen Firth’ün alaycı homurtusunu duyduğu an buruşan yüzünün kendini durdurmasına izin verdi.</p>

  <p class="block2">Ertesi şafak, Galen Firth’e, Rannek’in açıklamayı başaramadığı gerçeği gösterdi; mülteciler arasındaki gözcü kolu, güneyden trollerin yaklaşıyor olduğu haberini getirmişti.</p>

  <p class="block2">Galen Firth’ün acı haberi alışını izleyen Rannek, onun neredeyse savaşçıları gönderip bir saldırı gerçekleştireceğini düşünüyordu ama haşin ve inatçı Galen Firth bile o denli gözü kara değildi.</p>

  <p class="block2">“Toparlanın ve çabucak yürüyüşe hazırlanın,” dedi çevresindekilere. Gözcülere döndü. “Bazılarınız düşmanı gözetlesin. Diğerleri kuzeydoğuya gitsin. Mithril Salonu’na çıkan tünelleri arayan gözcülerimizi bulun ve kaçış rotamızı sağlama alın.” Konuşmasını tamamladığında sessizce başını sallayıp kendisini onaylayan Rannek’e baktı. Bunu adi bir hakaret olarak algılayan Galen Firth’ün yüzü kaskatı kesildi.</p>

  <p class="block2">Galen, inatçı bir tavırla askerlerine, “Düşmanlarımızı uzun bir koşuya zorlayacağız ve evimize dönebilmek için onları atlatacağız,” dedi; Rannek’in ağzı açık kaldı.</p>

  <p class="block2">Koşmaya alışkın olan Nesme halkı birkaç dakika içinde harekete geçmiş ve en zayıfların, hattın ortasında yer almalarını sağlayacak uygun bir konum almıştı. Pek azı konuştu. Trollerin peşlerinde olduğunu ve o gün, hayatlarının sona erebileceğini biliyorlardı.</p>

  <p class="block2">Sabahın ilerleyen saatlerinde yüksek ve harap olmuş bir zemine geldiler. Uygun bir görüş noktasından Galen, Rannek ve diğerleri, kendilerini takip eden birliğe ilk kez bakma şansını elde etti. Ekip, daha çok trollerden oluşuyordu; yaklaşan kalabalığın arasında ağacı andıran bataklık yaratıklarını göremediler. Yine de trol sayısı azmısanamazdı; aralarında oldukça geniş, tuhaf yaratıklar vardı ve bazıları iki ekibi birden yönetiyordu.</p>

  <p class="block2">Rannek, tıpkı saatler önce önerdiği gibi, geri çekilmekle doğru olanı yaptıklarını biliyordu. Yine de bu canavar ordusundan kurtulamayacaklarından korktuğu için, bundan alabileceği bütün tatmin bir anda yok oldu.</p>

  <p class="block2">“Mümkün olduğu kadar hızlı hareket etmelerini sağlayın,” diye emretti Galen Firth; sesi fazlasıyla ciddi çıkan Galen, bunu ister kendine veya diğerlerineitiraf etsin ister etmesin, Rannek, onun da benzer korkular duyduğunu biliyordu. “Tünelleri hâlâ bulamadık mı?”</p>

  <p class="block2">“Bazı tüneller bulduk,” dedi adamlardan biri. “Ne kadar derine indiklerini bilmiyoruz.” Galen Firth, başparmağı ve işaret parmağıyla dudağını sıkıştırdı.</p>

  <p class="block2">“Ve emin olmadan içeri girer ve bir açmazla karşılaşırsak…” diye devam etti adam.</p>

  <p class="block2">“Öyleyse acele edin,” diye emretti Galen. “Gözcüleri tünele sokun. Çevreyi dolaşan ve bizi, düşmanımızın arkasına çıkaracak bir [«* tünel arıyoruz. Ya ezileceğiz ya da içeri gireceğiz; kaybedecek vaktimiz yok!” Adam başıyla onaylayıp hızla uzaklaştı.</p>

  <p class="block2">Galen, Rannek’e döndü.</p>

  <p class="block2">“Haklı olduğuna inanıyorsun, öyle değil mi?” dedi.</p>

  <p class="block2">“Neye mal olursa olsun,” diye karşılık verdi Rannek, “önemli değil.” Galen’in gözlerinin kendisininkileri izlemesini sağlayarak yaklaşan birliğe baktı. “Troller kadar düzensiz ve disiplinsiz bir düşmanın, bizi böylesine inatla izleyeceğini asla tahmin edemezdim! Hayatım boyunca…”</p>

  <p class="block2">“Hayatın o kadar da uzun sürmedi,” diye hatırlattı Galen. “Bu yüzden de nöbet tuttuğun o gece, kandırıldın.”</p>

  <p class="block2">“Tıpkı bizi takip etmeyeceklerini düşünmeni sağlayacak kadar kandırıldığın gibi,” diye karşılık verdi Rannek; ama sözcüklerini kendisi bile güçsüz bulmuştu ve Galen’in kibirli ifadesi bu cümleden, onun da etkilenmemiş olduğunu fazlasıyla kanıtlıyordu.</p>

  <p class="block2">“Takiplerini memnuniyetle karşılıyorum,” dedi Galen. “Şaşkınlığım da hoş bir şaşkınlık. Onları Nesme’nin dışına göndereceğiz. Duvarlarımızın arkasına yeniden geçtiğimizde savunmamızı güçlendirmek için gerekli zamana sahip olacağız.”</p>

  <p class="block2">“Tabii dışarıda bizi bekleyen başka trol yoksa.”</p>

  <p class="block2">“Başarısızlığın, düşmanımızı abartmana yol açtı Rannek. Onlar trol. Aptal ve tehlikeliden çok da öte bir şey değiller. Beklenenden fazla azim gösterdiler ama bu uzun sürmeyecek.”</p>

  <p class="block2">Galen homurdanıp yola koyuldu ama Rannek, adamın kolundan tuttu. Süvari öfkeyle döndü. “Bu iş için bütün bu insanların hayatlarını tehlikeye mi atacaksın?” diye sordu Rannek.</p>

  <p class="block2">“Nesme’deki varlığımız da tehlikedeydi; yüzyıllar boyu,” diye cevapladı Galen. “Bizim yaptığımız şey bu. Bu bizim yaşama şeklimiz.”</p>

  <p class="block2">“Ya da ölme şeklimiz?” “O zaman öyle olsun.”</p>

  <p class="block2">Galen, kolunu Rannek’ten kurtardı. Bir süre daha adama baktıktan sonra dönüp çevresindekilere emirler yağdırmaya başladı. Fakat çok kısa bir süre sonra, mültecilerin arasından biri, “Balta! Mirabar’ın Baltası geldi!” diye bağırınca sözleri yarıda kesildi.</p>

  <p class="block2">“Mirabar’a şükürler olsun!” diye bağırdı bir başkası ve coşku bütün kalabalığa yayıldı.</p>

  <p class="block2">Rannek ve Galen Firth, topluluğa doğru yöneldi ve olup bitenleri görebilmek için kalabalığı yardı.</p>

  <p class="block2">Cüceler, düzinelerce cüce, onlara doğru ilerledi; çoğunun zırhında Mirabar’ın siyah baltası vardı.</p>

  <p class="block2">Sıkı ve disiplinli hareketlerle yürüyor, harap olmuş araziyi kararlı bir şekilde adımlarken hatlarını koruyorlardı.</p>

  <p class="block2">Yeni ziyaretçilerin yanından koşarak gelen ve bu yüzden de üfleyip püfleyen bir gözcü, Galen’e, “Mirabar’dan değiller,” diye açıkladı. “Daha çok Battlehammer Klanı’ndan olduklarını iddia ediyorlar.”</p>

  <p class="block2">“Mirabar’ın ünlü ‘Baha’sının amblemini taşıyorlar,” dedi Galen.</p>

  <p class="block2">“Bir zamanlar oraya aitlermiş,” diye açıkladı gözcü. Durdu ve yana adım atıp diğerleriyle birlikte cüceleri izledi. Savaş yorgunu bir çift cüce, onlara yaklaştı; birinin kalın siyah bir sakalı vardı, diğeri ise adamların şimdiye kadar gördüğü en yaşlı ve en çirkin cüceydi. Arkadaşından daha kısa ve genişti, siyah sakalının bir kısmı kopmuştu ve tek gözü kördü. İnsanlar, al yanaklı, yıpranmış yüzünün, yüzyılların başlangıcını ve bitişini görmüş olduğunu hemen anladı. Çift, kendilerine eşlik eden bir başka Nesme gözcüsüyle beraber Galen’in yanına yaklaştı. Adamın önüne geçtiler ve genç cüce, savaş çekicini Galen’in önündeki taşa bırakıp eğilerek selam verdi.</p>

  <p class="block2">“Battlehammer Klanı’ndan Torgar Delzoun Hammerstriker, hizmetinizdedir,” dedi. “Ve tabii arkadaşım Shingles da öyle.”</p>

  <p class="block2">“Mirabar’ın sembolünü taşıyorsun, sevgili Torgar,” dedi Galen. “Hizmetimizde olduğunuza çok memnunuz.” “Mirabarlı’ydık,” dedi Shingles. “Daha iyi yürekli bir krala hizmet etmek üzere ayrıldık. Ve işte buradayız; sana ve seninle beraber buraya gelen General Dagna’ya hizmet etmek için geldik.”</p>

  <p class="block2">Çevredeki insanların çoğu birbirlerine endişeyle baktı ve cüceler bunun farkına vardı. “Ona yaraşır bir hikaye anlatacak kadar çok zamanım olduğun da, sana nasıl düştüğünü açıklarım,” dedi Galen Firth ve omuzlarını dikleştirdi. “Şimdilik düşman hızla arkamızdan geliyor. Trol; bir yığın trol…”</p>

  <p class="block2">Cücelerin çoğu birbirlerine, ‘Dagna’nın düşüşü’nü mırıldandı ama Torgar ve Shingles ifadelerini değiştirmedi.</p>

  <p class="block2">“O halde tünellere gidelim,” dedi Torgar. “Ben ve ekibim çirkin başlarını tavana çarpmamak için eğilmek zorunda kalan zalimlere orada çok daha iyi müdahale ederiz.”</p>

  <p class="block2">“Onlarla tünellerde savaşır ve hepsini geri püskürtürüz,” diye onayladı Galen. “Belki de hatlarını yarar ve ilerlememizi sağlayacak bir yol buluruz.”</p>

  <p class="block2">“İlerlememizi sağlayacak mı?” diye sordu Torgar. “Mithril Salonu, tünellerin diğer ucunda yer alıyor ve biz de buraya bunun için geldik.”</p>

  <p class="block2">“Gümüşay, yakında savaşta bizimle birlikte yer alacağının sözünü verdi,” diye açıkladı Galen.</p>

  <p class="block2">Çevredeki hiç kimse gerçeği biraz çarpıtıyor olduğunu söylemeye cesaret edemedi. “Nesme geri alındığında ve bölgenin güvenliği sağladığında zafere ulaşmış olacağız!”</p>

  <p class="block2">İki cüce de merakla ona baktı, sonra birbirlerine dönüp sadece omuz silkti.</p>

  <p class="block2">“Farketmez,” dedi Shingles, Torgar’a. “Neye karar verecek olursak olalım bunu tünellerde yapacağız.” “O halde tünellere gidiyoruz,” dedi diğer cüce.</p>

  <p class="block2">Cüce hattından, “Yan taraf açık!” çığlığı yükseldi.</p>

  <p class="block2">“Onlara meşale tutun!” diye haykırdı Shingles.</p>

  <p class="block2">İkinci sıradaki yirmi cüce, ellerindeki meşalelerle ileri atıldı ve hep beraber alevlerini, trollerin öncü birlikleriyle ağır bir mücadele içinde olan Shingles ile ilk savaşçı hattının üzerinden savurdu.</p>

  <p class="block2">Geniş bir odaya açılan uzun bir tünele dalmışlardı ve bacayı andıran bir alanda yirmi cüceyi yan yana dizip direnişe geçmişlerdi; onlarla savaşmak için sadece bir iki trol içeri girebiliyordu.</p>

  <p class="block2">Meşale taşıyıcıları, alevlerini dar tünel girişine yöneltti; gaz yağına batırılmış odunlar stratejik bir şekilde yerleştirildi.</p>

  <p class="block2">Ateş hayat buldu.</p>

  <p class="block2">Troller o kadar da korkmamıştı ama inanılmayacak kadar hızla, yeniden doğmalarını sağlayan güçlerini emen ateş, en öndekilerin işini bitirdi.</p>

  <p class="block2">Meşaleler takibi yavaşlattı ve Shingles, arkadan gelenlerle birleştirdiği ordusunu saldırıya geçirip yangının yanındaki trolleri geri püskürttü. Bir çift, alevlerin içine itildi, diğerleri ise oldukları yere yığıldı.</p>

  <p class="block2">Cüceler, kusursuz bir şekilde hattı yarıp kaçtı. Yan geçit açıldı ve mülteciler derhal yola koyuldu.</p>

  <p class="block2">O öğleden sonra, Torgar’ın ekibi üçüncü kez inatçı trolleri kovdu. Yine de hepsi canavarların yeniden geleceğini biliyordu. Böylece geri çekilme hattına öncülük etmekle meşgul olan cüceler bir sonraki direnişlerine uygun bir mekan bulma amacıyla her kesişme noktasını ve her bölümü incelediler.</p>

  <p class="block2">İnsanların arka savunma birliklerindeki Rannek, her şeyi minnet ve hayranlıkla izledi. Onlan trollerin önüne ve muhtemelen Nesme’nin açık alanına çıkaracak olan bir rotadan uzaklaştıklarından Galen Firth’ün endişeye kapıldığını biliyordu.</p>

  <p class="block2">Ama kontrol Galen’de değil, Torgar’daydı. Rannek ve Nesme halkı, en azından bu kadarını anlayabilmişti. Torgar, Dagna’nın düşüşüyle ilgili detayları öğrendikten sonra, insanların istedikleri zaman cücelerden ayrılabileceğini ama bunun riskli olacağım söylemişti.</p>

  <p class="block2">Torgar, acı hikayeyi öğrendikten sonra, Galen’e, “Bütün zafer Dagna’nın ve Mithril Salonu’nu” demişti. “Onu bekleyen onurlu yere; Moradin Salonları’na oğluna eşlik etmeye gidiyor.”</p>

  <p class="block2">“Evimizi geri almamız için bize yardım etmeye çalıştı,” diye araya girdi Galen ve bu sözler üzerine, genellikle orkları yalnız başlarına öldürmek zorunda kalan cüceleri anımsayan Torgar’ın sert bakışlar atmasına neden oldu.</p>

  <p class="block2">Torgar, “Senin aptal kıçını kurtardı,” diye sert bir karşılık verdi. “Ve yeniden oraya gitmeyi planlıyorsan o zaman Dagna hata etmiş demektir. Ama şunu bil Nesmeli Galen Firth; Torgar ve ekibi aynı hatayı yapmayacaktır. Savunduğumuz her toprağı, sırtımızı Mithril Salonu tünellerine dayayarak koruyacağımızdan şüphen olmasın.”</p>

  <p class="block2">Ve bu tartışmanın sonu oldu; fazla gururlu olan Galen bile daha ileri gidemedi; diğer Nesme savaşçılarına durumun aksini ispatlayacak tek bir laf bile etmedi. Böylece Torgar, bütün kontrolü ele geçirmiş oldu ve çaresiz kaçışlarını başlattı. Güçleri yettiğince kaçtılar ve savaşa koşmak yerine her karşılaşmayı çabucak saptırdılar.</p>

  <p class="block2">Rannek bundan memnundu.</p>

  <p class="block4">AYRILAN YOLLAR</p>

  <p class="block2">Yaklaşık yüz dev, Fourthpeak’in kuzey yamaçlarından Surbrin’in doğusuna doğru yol alırken, adı Urulha olan geniş omuzlu iri bir ayaz devi, Gerti’ye, “Bir orkun emirlerini mi dinleyeceğiz?” diye sordu.</p>

  <p class="block2">“Emir mi?” diye sordu Gerti. “Ben emir falan duymadım. Sadece bir ricaydı.” “Bu ricayı yerine getirdiğin sürece ikisi de aynı şey değil mi?”</p>

  <p class="block2">Gerti, bir devden beklenmeyecek kadar zarif bir şekilde güldü ve narin elini Urulha’nın iri omzuna koydu. Ona kibar davranması gerektiğini biliyordu. Urulha, babasının baş danışmanlarından ve en güvenilir muhafızlarından biriydi. Üstelik Gerti’nin babası Orel Griel, hâlâ etkili biriydi; gerçi görkemli şef, aylardır ayaz devlerinin arasında gözükmüyordu ve pek az kişi onun özel odalarından dışarı adım atacağını düşünüyordu. Söylenenlere göre Orel, ölüm döşeğinde yatıyordu ve tek mirasçısı olan Gerti, Parlak Beyaz’ı, bütün hazinelerini ve babasının hizmetindeki tüm güçlü dev birliklerini ele geçirecekti.</p>

  <p class="block2">Prenses Gerti, babasının ölümünün getireceği yararın oldukça önemli ve aynı zamanda son derece geçici olacağının uzun zamandır farkındaydı. Orel’in hiyerarşik merdivenine tırmanan fırsatçı devlerden biri kendisine karşı bir darbe yapacak olsa, en iyi ihtimalle, neredeyse birleşmiş olan bütün birlikler ikiye bölünürdü. Bu, «» Gerti’nin kesinlikle istemediği bir şeydi.</p>

  <p class="block2">Tek başına bile güçlü bir ordu sayılırdı; kılıcını son derece iyi kullanırdı ve gizemli büyüleri vardı. Gerti kendisine karşı koymaya cesaret edecek herhangi birinin üzerinde maddelerin gücünü kullanabilir, onlara şimşek, ateş ve şiddetli buz fırtınası gönderebilirdi. Ama elini Urulha’nın geniş omzuna koymak ona bazen büyünün yeterli olmadığını hatırlattı.</p>

  <p class="block2">“En azından şimdilik, Obould’un başarısı bizim yararımıza olur,” diye açıkladı. “Ordusu şimdi yerle bir edilirse Parlak Beyaz’ın kapısına dayanacak olan Mithril Salonu, Felbarr, Adbar, Gümüşay, Everlund kim bilir bunlara başka hangi bölge dahildirbirliklerini kim durduracak? Hayır, sevgili Urulha; Obould, o sinir bozucu cücelerle insanlara karşı kullanacağımız tampon görevini görecek. Bırakalım da binlerce yardakçısını sürsün ve hepsi ölsün ama yavaş yavaş…” “Bu savaştan bıktım” diye itiraf etti Urulha. “Yirmiden fazla soydaşımın ölümünü gördüm. Üstelik Surbrin’e giden kardeşlerimizin ne durumda olduğunu da bilmiyoruz. Felbarr cüceleri çoktan karşıya geçmiş olabilirler mi? Bir yirmi soydaşımız daha, o sakallı yaratıkların leş kokulu ayakları altında ölü yatıyor olabilir mi?”</p>

  <p class="block2">“Bu ihtimal dahilinde bile değil,” diye teminat verdi Gerti. “Bilemezsin.”</p>

  <p class="block2">Gerti başıyla onaylayarak bu söz üzerine düşündü ve omuz silkti. “Gidip göreceğiz. En azından bir kısmımız.”</p>

  <p class="block2">Bu şaşırtıcı uyarı Urulha’nın dikkatini çekti, açık mavi tenli ve parlak mavi gözlü koca kafasını çevirip Gerti’ye baktı. Gerti onun meraklı bakışlarına cilveyle karşılık verdi ve Urulha’nın yaşlı bir dev için aslında oldukça yakışıklı olduğunu farketti. Uzun saçı alnını açığa çıkararak at kuyruğu yapılmıştı. Hatları hâlâ güçlüydü; çıkık elmacık kemikleri, sivri bir burnu vardı. Gerti, Urulha’yı konuşarak ikna edemezse cazibesini kullanabileceğini ve hepsinden önemlisi bunun hiç de fena olmayacağını düşündü.</p>

  <p class="block2">“Bazılarımız, dostum,” dedi kadın sessizce. Parmaklarını iri devin kaim ensesine götürdü, hatta parmak uçlarıyla giysisinin arasından görülen çıplak boynunu okşadı. “Nehre, kayıp arkadaşlarımızı 162e İ bulmak ve onları geri getirmek için yarı sayımız kadarbir birlik göndereceğiz. Yavaş yavaş birlikleri kuzeye ve oradan da eve göndereceğiz. Yavaş yavaş diyorum; böylece Obould, onu terk ettiğimizi düşünmeyecektir. Zaten nehrin güvenliğini kendi sağlamak istiyor ve sahip olduğu ordu göz önünde bulundurulacak olursa onu, devlere ihtiyacı olmadığına ikna etmek çok da zor olmayacaktır.”</p>

  <p class="block2">“Seninle ittifak sağlamak isterim, biliyorsun,” diye devam etti. “Düşmanımız nasıl bir karşılık verecek henüz bilmiyorum ama yirmi bin orkla savaşmak istemiyorum. Yirmi bin?” diye ekledi gülerek.</p>

  <p class="block2">“Yoksa sayısı bunun iki ya da üç katma mı çıkmıştır?”</p>

  <p class="block2">“Orklar haşareler gibi yayılıyor; tarladaki fareler ya da evlerimizi istila eden çıyanlar gibi” dedi Urulha.</p>

  <p class="block2">“Sanırım aynı zekaya sahipler,” dedi Gerti. Parmakları arkadaşının boynunda dolanmaya devam ediyordu, Urulha’nın gergin kaslarını hissetmek hoşuna gidiyordu ve yakışıklı suratına yayılan ilk gülümsemeyi gördü.</p>

  <p class="block2">“Her zamanki düşmanlarımızın bizimle müttefik olma ihtimali bile var,” diye ekledi Gerti.</p>

  <p class="block2">Urulha kaşlarını çattı. “Cüceler mi? Mithril Salonu, Felbarr Kalesi, Adbar Kalesi cücelerinin bizimle çalışmayı kabul edeceğini mi sanıyorsun? Bruenor Battlehammer’ın ve arkadaşlarının, üzerlerine bir kule devrilmesini sağlayan taş yağmurunu unutacağına mı inanıyorsun? Batı kapılarını kıran şahmerdanı kimin getirdiğini biliyorlar. Hiçbir orkun böylesi bir kuvvete sahip olmadığının da farkındalar.”</p>

  <p class="block2">“Ve yakında başka seçenekleri kalmayacağını da biliyorlar,” dedi Gerti. “Obould her yeri kazacak ve kış boyu güç toplayacak. Düşmanımızın karlar erimeden önce onlara saldırabileceğini sanmıyorum. O zamana kadar…” “Gümüşay’m, Everlund’un ve üç cüce krallığının, orkları yerlerinden edebileceğine inanmıyor musun?”</p>

  <p class="block2">Gerti şüphesinin üzerine gitti; “Yirmi bin ork?” diye fısıldadı. “Kırk bin? Altmış bin? Yüksek arazide, güçlendirilmiş duvarların arkasında?”</p>

  <p class="block2">“Yani Gerti, aslında düşmanımız olan o halka yardım önerecek?” diye sordu Urulha.</p>

  <p class="block2">Gerti çabucak kesin bir yargıya varmamış olduğunu gösteren bir tavır takındı.</p>

  <p class="block2">“Halkım adına her türlü kazanma ihtimalini göz önünde bulunduruyorum,” diye açıkladı. “Obould müttefikimiz değil. Hiçbir zaman da olmadı. Ona katlanıyorduk çünkü eğlenceliydi.”</p>

  <p class="block2">“Belki o da bizim için aynısını düşünüyordur.”</p>

  <p class="block2">Disiplinli Gerti, bir kez daha yanlış yapmamaya özen gösterdi ve onun, bu sözlerinin geniş omuzlarının üzerinden geçip gitmesine izin verdi. Artık Parlak Beyaz’a döndüklerine göre, bütün halkını memnun etmesi gerektiğini biliyordu.</p>

  <p class="block2">Devler ve Obould, güneyde bir zafer kazanmıştı ama ayaz devlerinin gerçek bir kazanç elde ettiği söylenebilir miydi? Obould istediği her şeyi elde etmişti. Cücelerin ve insanların topraklarında fazlasıyla yer kazanmıştı. Bundan daha önemli ve etkili olanı ise; savaş çağrısına bir yığın ork kabilesinin karşılık verişi ve bir araya gelen birlikleri güçlü pençelerinin arasına alışı olmuştu ama bütün zaferlerine rağmen ordu somut bir kazanç sağlayamamıştı. Mithril Salonu’nu ve hazinelerini ele geçirememişlerdi.</p>

  <p class="block2">Gerti’nin devleri, Obould’un yardakçıları gibi değildi. Ayaz devleri, aptal orklar değildi.</p>

  <p class="block2">Öldürdükleri düşmanın beş katını kaybetseler de bölge kazanmak orklar için yeterliydi. Gerti’nin halkı, güneye yapılan yolculuğun neden düzinelerce devin ölümünden daha değerli olduğunu öğrenmek isteyecekti.</p>

  <p class="block2">Gerti önüne; pegasusa baktı. Evet, Parlak Beyaz’a layık bir ganimetleri vardı! Atı halkına sunabilirdi. Onlara sinir bozucu Withegroo’dan ve Shallows halkından ayrılmanın faydalarını hatırlatabilirdi. Cüceler ve insanlar güneye itildiğinden, evlerinin çok daha güvenli ve huzurlu olduğunu açıklayabilirdi.</p>

  <p class="block2">Dişi dev bunun bir başlangıç olduğunu fark etti.</p>

  <p class="block2">Karanlığın içinde kendine gelmeye başladığında ne denli yumuşak bir yerde olduğunu fark edince şaşırdı; Moradin Salonları’nm ateşlerle ısıtıldığını ama bir kaya kadar sert olduğunu düşünürdü.</p>

  <p class="block2">Nikwillig kıpırdanıp yana kaydı ve omzunda kalın bir battaniye olduğunu anladı. Yaprakların hışırtılarını ve ince dallardan çıkan çatırtıları duydu.</p>

  <p class="block2">Cücenin gözleri fal taşı gibi açıldı; gün ışığı, üzerine yansıyınca gözlerini yeniden sımsıkı kapadı.</p>

  <p class="block2">Nikwillig, gözlerinin açık kaldığı o kısacık süre içinde çevresinde gördüklerinden; yaprak döken ağaçlarla dolu bir ormanda olduğunu anlamıştı ve bu zavallı cücenin aklını daha da karıştırdı.</p>

  <p class="block2">Düştüğü yerin yakınlarında orman falan yoktu ve Moradin Salonu’nda görmeyi beklediği son şey ağaçlar ve gökyüzüydü.</p>

  <p class="block2">“En tu il beinway, ” diye yumuşak, melodik bir elf sesi duydu.</p>

  <p class="block2">Nikwillig, karman çorman olmuş aklından bu sözcükleri tekrar tekrar geçirirken gözlerini kapalı tuttu. Felbarrlı bir tüccar olan Nikwillig, başka ırklarla çalışmıştı ve bunlara elfler de dahildi.</p>

  <p class="block2">“Beinway?” dedikten sonra “Uyanık. En tu il beinway… O uyandı,” diye devam etti.</p>

  <p class="block2">Bir elfin kendisi hakkında konuştuğunu biliyordu ve yavaşça göz kapaklarının açılmasına izin verdi; bunu yaparken gözleri gün ışığına alışmış oldu. Biraz kıpırdandı ve sesin geldiği yöne dönmeye çalışırken istemsizce inledi.</p>

  <p class="block2">Cüce, yeniden gözlerini kapadı ve arkasına yaslandı. Acıdan kurtulmak için derin bir nefes aldı.</p>

  <p class="block2">Sonra gözlerini yeniden açtı ve çevresini elflerin sarmış olduğunu görünce şaşırdı; yüzleri solgun ve sertti.</p>

  <p class="block2">“Uyanıksın?” diye sordu birisi; ortak dilde konuşuyordu.</p>

  <p class="block2">“Öyleysem şaşıracağım,” diye cevap verdi Nikwillig; kuruyan boğazından çıkan sesi çatlıyordu.</p>

  <p class="block2">“Goblinler zavallı yaşlı Nikwillig’i fena hakladı.”</p>

  <p class="block2">“Goblinlerin hepsi öldü,” diye açıkladı sağındaki elf. Lider olduğu açıkça belli olan o elf diğerlerine el salladıktan sonra Nikwillig’in kendisini daha iyi görebilmesi için eğildi. Düz siyah saçları, koyu mavi gözleri vardı; cücenin tam dibinde duruyordu. Elfin kaşları birleşiyor, küçük burnunun üzerinde neredeyse siyah bir V harfi oluşturuyordu.</p>

  <p class="block2">“Ve senin yaralarınla ilgilendik,” diye devam etti; sesi görüntü süne göre oldukça sakin ve güven vericiydi. “İyileşeceksin sevgili cüce.”</p>

  <p class="block2">“Beni oradan siz mi kurtardınız?” diye sordu Nikwillig. “Goblinler beni nehir kıyısında yakalamıştı ve…” “Onları ölü goblinlere çevirdik,” diye garanti verdi elf.</p>

  <p class="block2">“Peki, sen kimsin?” diye sordu Nikwillig. “Ve tabii ‘biz’ kim?”</p>

  <p class="block2">“Ben, Aykorusu’ndan Hralien ve bu da Althelennia. Kendi halkımızdan iki kişiyi bulma amacıyla nehrin karşısına geçtik. Belki sen, Mithril Salonlu, onları gönrıüşsündür?”</p>

  <p class="block2">“Ben Mithril Salonu’ndan değilim, Felbarr Kalesi’ndenim,” dedi Nikwillig. Hralien’in kendisine uzattığı elini tutup elfin büyük bir dikkatle oturmasına yardım etmesine izin verdi. “Obould canavarından sıkı bir dayak yedim ve beni, bir de arkadaşım Tred’i, Bruenor kurtardı. Üzgünüm ama arkadaşlarınızı görmedim.”</p>

  <p class="block2">İki elf birbirine baktı.</p>

  <p class="block2">“Kanatlı atların üzerlerindeydiler,” diye ekledi Althelennia. “Belki de onları gökyüzünde, uzaktan görmüşsündür.” “Ha, o ikisi,” dedi Nikwillig ve iki elf de büyük bir hevesle ona doğru eğildi.</p>

  <p class="block2">“Hayır, onları görmedim ama Mithril Salonu yolunda sizin korunuzdan geçen Bouldershoulder kardeşlerin onlardan bahsettiğini duydum.”</p>

  <p class="block2">Üzgün elfler doğruldu.</p>

  <p class="block2">“Salon, Bruenor’a mı ait?” diye sordu Hralien; Althelennia da aynı anda, “Batı gökyüzünden süzülen devasa bir ateş gördük,” dedi.</p>

  <p class="block2">“Evet ve evet,” dedi cüce. “Gnom ateşiydi ve bir ejderhayı bile gururlandırırdı.” “Bize anlatacak çok şeyin var, sevgili cüce,” dedi Hralien.</p>

  <p class="block2">“En azından bu kadarını borçluyum,” diye onayladı Nikwillig.</p>

  <p class="block2">Biraz daha kıpırdandı, eklemlerini, boynunu ve omuzlarını birkaç defa kıtırdattıktan sonra bir ağaca sırtını yasladı. Sonra onlara hikayesini; on gün önce Felbarr Kalesi’nden ayrılan kervanı, kendilerine kurulan korkunç tuzağı, Tred’le beraber yaralı, aç ve çaresiz dolanışlarını anlattı.</p>

  <p class="block2">İnsanların cömertliğinden ve Mithril Salonu’nun Kralı olarak eve dönmeye hazırlanan, kendilerini bulan, Bruenor Battlehammer’ın nezaketinden bahsetti.</p>

  <p class="block2">M Shallows’dan, cesaret dolu kaçıştan, Mirabar cücelerinin beklenmedik yardımından ve Battlehammer’a katılışlarından söz etti. Bekçi Vadisi’nin üzerindeki kuvveti, üst üste yığılan ork bedenlerini tüm detaylarıyla anlattı.</p>

  <p class="block2">Elfler onu pür dikkat dinledi. Bir tepki vermiyor, söylediği her sözcüğü içlerine dolduruyorlardı.</p>

  <p class="block2">Nikwillig, birden Nanfoodle’ın yarattığı, bir dağın tepesini uçuracak kadar büyük patlamayı anlatmaya başladığında da yüz ifadeleri değişmedi.</p>

  <p class="block2">“Son bıraktığımda işte böyleydi,” diyerek hikayeyi bitirdi. “Obould, Bruenor’u batıdaki deliğe tıktı. Troller, orklar ve devler, Bruenor’u doğudaki deliğe tıktı. Mithril Salonu, kurşuni yaratıkların arasında duran yalnız bir cevher.”</p>

  <p class="block2">İki elf birbirine baktı.</p>

  <p class="block2">İfadeleri savaş mağduru cüceyi rahatlatmadı.</p>

  <p class="block2">On günden uzun bir süre sonra Drizzt ve Innovindil, kendilerini Dünyanın Omurgası’nın dağ eteklerindeki tepeciklerde buldular. Gerti ve yaklaşık altmış tane ayaz devi, kendi bölgelerine çıkan bir patikaya sapmışlardı ve o dolambaçlı yolda tüm hızlarıyla ilerliyorlardı. Bu yolculuk, iki elfin Surbrin’de olup bitenleri görmesini sağlamıştı ve tanık oldukları şeyler pek de güven uyandırıcı değildi. Tüm kıyı boyunca, özellikle de bilinen her geçitte, istihkam kuvvetleri oluşturulmuştu ve sürekli geliştiriliyorlardı.</p>

  <p class="block2">Çift, öncelikli görevlerine; Gündoğumu’nu kurtarmaya odaklanmaya çalıştı ama bu özellikle de yüksek sesli düşünen ve halkını uyarmak için rotasını değiştirip nehri yüksek bir yerden geçmek isteyen Innovindil için pek de kolay bir iş değildi.</p>

  <p class="block2">Ama tabii ki, Aykorusu elflerinin, Surbrin’i dikkatle incelemiş ve bir adım uzaklıkta kendilerini neyin beklediğini biliyor olduklarına inanmak zorundaydı.</p>

  <p class="block2">Böylece, Drizzt’le olan yolculuğuna devam etti. İkili, Gerti’nin çalışmalarıyla yakından ilgileniyor ve Gündoğumu’na ulaşabilecekleri bir fırsat kolluyordu. Fakat o süreç boyunca böyle bir şans doğmadı.</p>

  <p class="block2">Dağlara çıkıp engebeli zemine geçtiklerinde, devlere yetişmeye çalışmak daha da zor oldu. Drizzt, pek çok kez Guenhwyvar’ı çağırmış, sırf Innovindil’le beraber hızlı gittiklerinden emin olmak için hayvanı önden gönderip topluluğun yerini belirlemesini istemişti.</p>

  <p class="block2">Bir gece, sadece Drizzt’in küçük bir ateş yakmasına elverecek kadar sığ bir çıkıntıda kamp kurduklarında Innovindil, “Ne yazık ki bu bir budalalık,” dedi Drizzt’e. Nonnalde drow böyle bir şey yapmazdı ama güneyde, Mithril Salonu’nun yakınında sonbahar yeni başlasa da, onların olduğu yükseklikte rüzgar kışın sertliğini taşıyordu. “Ve biz budalaca işler yaparken benim halkım ve senin cücelerin kuşatma altında.”</p>

  <p class="block2">Drizzt çarpık bir gülümsemeyle “Hâlâ umudumuz varken Gündoğumu’nu bırakamazsın,” diye cevapladı; ifadesi de sözleri de genç elfı eleştiren bir ayna gibiydi.</p>

  <p class="block2">“Sadece hayal kırıklığına uğradın,” diye ekledi Drizzt. “Sen uğramadın mı?”</p>

  <p class="block2">“Tabii ki uğradım. Hayal kırıklığına uğradım, kızdım, üzüldüm ve Obould’un çirkin başını omuzlarından ayırmaktan başka hiçbir şey istemiyorum.”</p>

  <p class="block2">“Peki, tüm bu duygularla nasıl savaşıyorsun, Drizzt Do’Urden?”</p>

  <p class="block2">Innovindil’in bakışlarında ve ses tonunda bir değişiklik sezen Drizzt cevap vermeden önce düşündü.</p>

  <p class="block2">Bu soruyu hem kendi hem de onun hatırı için soruyor olduğunu fark etti. Bu on günlük seyahatleri boyunca Innovindil, pek çok kez, “Elf olmanın nasıl bir duygu olduğunu biliyor musun, Drizzt Do’Urden?” demişti. Elf deneyimlerine dayanarak kendisine akıl hocalığı yapmak istediği açıktı ve bunlar, öğrenmekten mutluluk duyduğu derslerdi. Kadının son sorusuyla, ilk defa, ne zaman ustaca bir ders vermeye niyetlense sorularını kendisine tam ismiyle hitap ederek bitiriyor olduğunu farketti.</p>

  <p class="block2">“Düşüncelere daldığım anlarda,” diye cevap verdi, “genellikle de gün doğumunda kendi kendime konuşuyorum. Bunları duyan herhangi birinin deli olduğumu düşüneceğine hiç şüphe yok ama bu sözleri söylemek, korkularımı, acımı, pişmanlığımı yüksek sesle dile getirmek mantıksız duyguları alt etmeme yardımcı oluyor.”</p>

  <p class="block2">“Mantıksız?”</p>

  <p class="block2">“Kendi türüm hakkındaki ırkçı inançlarım,” diye cevapladı Drizzt. “Kendimi doğru bildiğim şeye adamam. Bir arkadaşı, hatta bazen bir düşmanı kaybettiğim zaman çektiğim acı.”</p>

  <p class="block2">“Ellifain.” “Evet.”</p>

  <p class="block2">“Suçlanacak kişi sen değilsin.”</p>

  <p class="block2">“Bunu biliyorum; tabii ki biliyorum. Onun Ellifain olduğunu bilseydim, onu bundan vazgeçirmeye ya da silah kullanmadan yenmeye çalışırdım. Yine de üzücü ve bana acı veren bir olay.”</p>

  <p class="block2">“Peki, suçluluk duyuyor musun?” “Biraz,” diye itiraf etti Drizzt.</p>

  <p class="block2">Innovindil yolun karşısında durup kamp ateşinin etrafında yürüdükten sonra yerde oturan Drizzt’in önüne diz çöktü. Elini kaldırıp nazikçe drowun yüzüne dokundu.</p>

  <p class="block2">“Suçluluk duyuyorsun çünkü hassas bir doğan var Drizzt Do’Urden. Benim gibi, Tarathiel gibi, elflerin çoğunluğu gibi; ama bu duyguları diğerlerinden saklamakla oldukça iyi bir iş yapıyoruz. Bilincimiz bizim kurtuluşumuzdur. Amacımızı belirleyen; doğruyu, yanlışı, hareketi ve sonuçlarını, her şeyi sorgulamamızdır. Yüzyıllar boyu sürecek bir yaşamda amaç bazen sahip olduğun tek şeydir.”</p>

  <p class="block2">Drizzt bu duyguyu ne kadar da iyi biliyordu.</p>

  <p class="block2">“Duygularını eylemlerden sonra mı açığa vuruyorsun?” diye sordu Innovindil. “Deneyimlerinden yararlanıyor, onları önüne seriyor, davranışlarını ve duygularını bunların ışığında mı değerlendiriyorsun?”</p>

  <p class="block2">“Bazen.”</p>

  <p class="block2">“Peki, bu süreç içerisinde Drizzt öğrendiği dersleri özümsüyor mu? Davranışlarını yeniden değerlendirirken böyle bir durumla tekrar karşılaşacağında ne yapacağını bilebiliyor musun?”</p>

  <p class="block2">Bu soru Drizzt’i düşündürmüştü. Innovindil’in belli bir niyeti olduğuna inanmak zorundaydı. Drizzt, kişisel tartışmalar yaparak, içsel çatışmalarının çoğunu çözmüştü ve neredeyse kesin bir sonuca ulaşmıştı. En azından Shallows’taki felakete kadar böyle olduğunu düşünüyordu.</p>

  <p class="block2">Innovindil’e baktı ve kadının çok yakınına gelmiş olduğunu fark etti. Nefesinin sıcaklığını duyabiliyordu. Kamp ateşinin ışığında altın saçları çok hoş duruyordu; neredeyse ışıltılar saçıyordu. Gözleri son derece karanlık ve gizemliydi ama bakışları fazlasıyla yoğundu.</p>

  <p class="block2">Kadın uzanıp yüzünü okşadı ve Drizzt vücudundaki kanın akışını hissetti. Titremesine engel olmak için çok çaba harcaması gerekti.</p>

  <p class="block2">“Senin hassas ve güzel bir ruhun olduğunu düşünüyorum, Drizzt Do’Urden,” dedi. “İlerlediğin bu zorlu yolu şimdi daha iyi anlıyor ve kendini buna adayışına hayranlık duyuyorum.”</p>

  <p class="block2">“Yani artık elf olmanın nasıl bir duygu olduğunu bildiğimi mi düşünüyorsun?” diye sordu Drizzt; daha çok hissettiği ani gerilimi azaltmak, ortamı yumuşatmak istemişti.</p>

  <p class="block2">Ama Innovindil kolay kolay vazgeçmeyecekti.</p>

  <p class="block2">“Hayır,” dedi kadın. “Denklemin yarısına; olayların uzun vadedeki akışını belirlemeni sağlayan kısmına sahipsin. Derinlemesine düşünüyor ve üzülüyorsun, davranışlarını dürüstçe değerlendiriyor ve kendine dürüst cevaplar veriyorsun. Bu azımsanacak bir iş değildir. Genç elfler düşünüp yargılarlar. Dürüstçe ilerlediğin bu kendini değerlendirme yolunda bir gün yaptığın her şeyin doğru olduğuna inanacaksın.”</p>

  <p class="block2">Innovindil kendisine doğru gelmeye başladığında Drizzt geri çekildi; kadının yüzü sadece bir karış uzağmdaydı. Her sözcükte sesinin titremesinden korkarak, “Peki, ya diğer yarısı?” diye sordu Drizzt.</p>

  <p class="block2">Innovindil cevap olarak ona yakınlaşıp drowu öptü.</p>

  <p class="block2">Drizzt nasıl bir karşılık vereceğini bilemedi. Bir süre orada öylece oturdu; kadının dudaklarının ve dilinin sıcaklığını, ensesini okşayan elini ve kendisine sokulan bedeninin esnekliğini hissediyordu. Damarlarında dolaşan kanı duyumsadı ve çevresindeki dünya dönüyormuş gibi geldi.</p>

  <p class="block2">Drizzt, düşünmeye çalışmaktan bile vazgeçti ve yalnızca hissetti. Innovindil’in öpücüğüne karşılık vermeye başladı ve elleri kadının bedeninde dolandı. İstemsiz, hafifçe inledi ama neredeyse bunun bile farkında değildi.</p>

  <p class="block2">Innovindil birden durup kendini geri çekti, elleriyle kendisine yaklaşan Drizzt’i durdurdu. Bir an merakla Drizzt’e baktıktan sonra “Ya hâlâ hayattaysa?” diye sordu.</p>

  <p class="block2">Drizzt bu ani değişimi sorgulamaya çalıştı; ama bu soru onu fazlasıyla sarstığından, ağzından süzülenler kelimeler değil de bir kekelemeydi.</p>

  <p class="block2">“Cattibrie’nin hayatta olduğunu buseydin yine de buna devam etmek ister miydin?” diye sordu Innovindil. Soruyu, ‘Drizzt Do’Urden’ diyerek tamamlamış da olabilirdi.</p>

  <p class="block2">Drizzt’in aklından binbir düşünce geçti. Sadece kekeledi; “A… a… ama…”</p>

  <p class="block2">“Ah, Drizzt Do’Urden,” dedi Innovindil. Hızla dönüp zarifçe ayağa kalktı. “Sürekli kontrollü davranmaya çalışıyorsun. Her adımında geleceği düşünüyorsun.”</p>

  <p class="block2">“Elf olmak böyle bir şey mi?” diye sordu Drizzt; sesi oldukça alaycıydı.</p>

  <p class="block2">“Olabilir,” dedi Innovindil. Yeniden ona yaklaşıp eğildi. Doğrudan Drizzt’in gözlerinin içine bakıyordu ama bakışları haylazcaydı. “Senin deneyimlerine göre elf olmak metanetli olmak anlamına geliyor. Ama bazen, bazı şeyleri rahat bırakman gerekiyor arkadaşım ve buna yaşamak deniyor.”</p>

  <p class="block2">Kıkırdayarak güldü ve uzaklaştı.</p>

  <p class="block2">“Geri çekilen sendin, ben değil,” diye hatırlattı Drizzt ve Innovindil aniden ona döndü. “Soruma cevap vermedin.” Drizzt, kadının haklı olduğunu biliyordu. Olup bitenlerle parçalanan duygularını sadece hayal edebilirdi.</p>

  <p class="block2">“Savaştaki pervasızlığını gördüm,” diye devam etti Innovindil. “Ama ya aşkta? Ya hayatta? Palalarınla hiç düşünmeden bir ya da on deve saldırırsın! Ama kalbin söz konusu olduğunda da bu kadar cesur musun? Goblinlere karşı öfkeyle bağırırsın ama tutkuyla haykırmayı göze alabilir misin?”</p>

  <p class="block2">Drizzt cevap vermedi; çünkü verilecek bir cevabı yoktu. Bakışlarını yere çevirdi ve kendini küçümseyerek kıkırdadı. Innovindil yeniden yanma oturup kolunu omzuna attığında şaşırdı.</p>

  <p class="block2">“Yalnızım,” dedi dişi elf. “Sevgilim öldü ve kalbim boş. Şu an ihtiyacım olan tek şey bir arkadaş. O arkadaş sen misin?” Drizzt öne uzanıp kadını öptü; bu kez yanağından.</p>

  <p class="block2">“Öyle olmaktan mutluluk duyarım,” dedi. “Fakat sen, duygularımla böylesi oynadığında arkadaşın mıyım yoksa öğrencin mi?”</p>

  <p class="block2">Innovindil düşünceli bir tavır takındı ve bir dakika sonra, “Tıpkı benim, senin deneyimlerinden bir şeyler öğrenmeyi umduğum gibi senin de benim deneyimlerimden yararlanmanı umuyorum. Senin arkadaşlığınla hayatımın zenginleştiğini biliyorum. Senin de aynısını söyleyebilmeni umarım.”</p>

  <p class="block2">Drizzt bu soruya cevap vermek zorunda bile olmadığını biliyordu. Kolunu Innovindil’in bedenine dolayıp onu kendisine çekti. Yıldızların altında oturup ‘Reverie*’nin kendilerini yatıştırmasına izin verdiler.</p>

  <p class="block4">ELF UYKUSU, YENİDEN GRUPLAŞMAK</p>

  <p class="block2">Mithril Salonu’nun toplantı odasına bir örtü asıldı. Orklar geri püskürtülmüştü ve batı girişinin güvenliği sağlanmış gibi gözüküyordu. Zekaları ve Nanfoodle’ın patlayıcı karışımları sayesinde, orkların salona girişinde ve onları dışarı püskürtmek için yapılan karşı taarruzda pek az cüce ölmüştü.</p>

  <p class="block2">Fakat asıl haber güneyden geldi; hem umut dolu hem de acıklıydı.</p>

  <p class="block2">Bruenor Battlehammer tahtına çıkmış, muhafızlardan, kendi halkına, kralın konuşma yapmasını kapının önünde durarak bekleyen mültecilere kadar herkesin dikkatini kendisine yöneltmesini istemişti.</p>

  <p class="block2">Bruenor’un yanında, klanın başrahipleri Cordio ve Stumpet vardı. Bruenor’un işaretiyle Cordio, cücelerin kutsal suyu; oldukça tatlı olan bal likörüyle dolu olan fıçının içine koca bir kupa daldırdı. Salondaki herkes içkiden alabilmek için kapıştı. Böylece, Bruenor kadeh kaldırdığında tüm katılımcıların hatta cüce olmayan üçlünün; Regis, Wulfgar ve Nanfoodle’ınellerinde bile birer kupa vardı.</p>

  <p class="block2">“Adbarlı ve Mithril Salonlu General Dagna Waybeard, Moradin Salonları’na oğlunun yanma gitti,” diye açıkladı Bruenor.</p>

  <p class="block2">“Dagna’ya ve onunla beraber hizmet eden herkese. Komşuları p« mızı savunmak üzere kokuşmuş trollerle yaptıkları savaşta hayatlarını kaybettiler,” dedikten sonra durdu ve cümlesini tamamlarken sesini yükseltti; “İyi bir ölüm şekli!”</p>

  <p class="block2">“İyi bir ölüm şekli!” diye hep bir ağızdan gürlediler.</p>

  <p class="block2">Bruenor içkisini bir yudumda bitirdikten sonra kadehini yeniden Cordio’ya verip tahtına oturdu.</p>

  <p class="block2">Bruenor’un yanında, artık işe yaramayan bacakları yüzünden, özel olarak yapılmış bir sandalyede oturan Banak Brawnanvil, “Haberlerin hepsi kötü değil,” dedi. “Öyle mi?” diye sordu Bruenor.</p>

  <p class="block2">“Alustriel’in savaşa katıldığı görüldü,” dedi Banak. “Bu azımsanacak bir şey değil.”</p>

  <p class="block2">Bruenor, güneyden gelen genç haberciye baktı. Bruenor, Mirabar cücelerini gönderdiği zaman habercilerden oluşan ve Mithril Salonu’na uzanan bir bağlantı hattı kurmuştu; böylece tüm bilgiler mümkün olduğu kadar çabuk ulaştırılacaktı. Orklar da Mithril Salonu’ndan atıldığına göre cüce kralı, oldukça akıcı bir iletişim bekliyordu; hazırlıksız yakalanmaya niyeti yoktu.</p>

  <p class="block2">“Alustriel orada mıydı?” diye sordu haberciye. “Yoksa orada olduğunu mu sanıyoruz?”</p>

  <p class="block2">“Onu gördüler kralım,” dedi cüce, “gökyüzünden alevler saçan bir at arabasıyla geliyordu; bir ateş topu gibiydi!” “Alevler onu gizliyorsa gelenin Alustriel olduğunu nereden biliyoruz?” diye sordu Nanfoodle. Benzi attı ve geri çekildi; herkes onun yalnızca yüksek sesle düşünüyor olduğunu anlamıştı.</p>

  <p class="block2">“O Alustriel’dir,” diyen Bruenor, gnoma ve odadaki herkese garanti verdi. “Gümüşay Leydi’sinin ateşler saçan arabası hakkında bir iki şey biliyorum.”</p>

  <p class="block2">Bu cümle Bruenor’un yamndakilerin, özellikle de, normalde sessiz biri olan Wulfgar’ın gülüşmesine neden oldu; Wulfgar, Bruenor’un, Alustriel’in sihirli arabasını kullanışına tanık olmuştu. Bruenor, Alustriel’in sihirli arabasını güneyden uzakta, denizin üzerinde kullanmış ve bir dizi korsan gemisini harap etmişti.</p>

  <p class="block2">“Yani bir savaş olduğundan haberdar,” dedi Bruenor ve başka bir krallıktan olan elçiye baktı.</p>

  <p class="block2">“Felbarr Kalesi ona kesinlikle haber vermiştir,” diye onayladı Jackonray Genişkemer. “Gümüşay’a ve Sundabar’a giden koşucularımız var. Alustriel, güneydeki savaşa katıldıysa neler olup bittiğini kesinlikle biliyordur.”</p>

  <p class="block2">“Ama drowun Mithril Salonu’na saldırışında yaptığı gibi birliklerini kuzeye getirecek mi?” diye sordu Wulfgar.</p>

  <p class="block2">“Belki de Gümbürgöbek’i onu bulmaya göndermeliyiz,” dedi Bruenor ve ikisi de bakışlarını Regis’e çevirirken barbara göz kırptı.</p>

  <p class="block2">Başı önde, kıpırtısız ve sessiz oturan buçukluk bunu tabii ki fark etmedi.</p>

  <p class="block2">Bruenor, bir an onu inceledi ve buçukluğu neyin perişan ettiğini anladı. “Ne düşünüyorsun Gümbürgöbek?” diye seslendi. “Yakutunu Alustriel üzerinde kullanıp bütün Gümüşay’ın bize yardım etmesini sağlayabilir misin?” Regis ona bakıp omuz silkti. Bu saçma soru karşısında gözleri yuvalarından fırlayacak gibi oldu.</p>

  <p class="block2">“Pöh! Otur oturduğun yerde,” dedi Bruenor gülerek. “Sihirli kolyeni, Alustriel gibiler üzerinde kullanamazsın!” Cüce kralının yanındaki herkes kahkahaya eşlik etti ama neşenin altına gizlenen Bruenor’un ifadesi ciddileşti. “Gümüşay hakkında konuşmamız gerekiyor. Bölgeyi en iyi tanıyan kişilerden biri sensin, diğeri de kızım. Kızımın yanına git Gümbürgöbek. Buradaki işim biter bitmez ikinizin yanına geleceğim.”</p>

  <p class="block2">Ona bakan herkes kalabalıktan ayrılmanın Regis’e verdiği rahatlığı gördü. Başını sallayarak onayladı, zıpladı ve hızlı adımlarla odadan dışarı çıktı; kapı ağzına geldiğinde neredeyse koşuyordu.</p>

  <p class="block2">Regis, Cattibrie’yi önünde bir tabak yemekle yatakta otururken buldu. Odaya girerken, kadının yüzüne yayılan gülümseme şimdiye kadar gördüğü en güzel şeylerden biriydi; kadın, kendisini huzuruna büyük bir hevesle kabul ediyordu. İyi günlerin ve bir başka savaşın sözünü veren bir gülümsemeydi; Regis, Cattibrie’nin bir daha asla bunu dileyemeyeceğinden korkmuştu.</p>

  <p class="block2">İçeri girip kadının yatağının yanma küçük bir iskemle çekerken “Görüyorum ki Stumpet ve Cordio fazlasıyla çalışmış,” diye bildirdi.</p>

  <p class="block2">“Ve Moradin benim gibileri iyileştiren o rahiplerin yakarışlarını duyacak kadar merhametliydi. Seeen… Sen ikimizin bildiğinden de fazla cüce tarafım olduğunu düşünüyorsundur herhalde?”</p>

  <p class="block2">Buçukluk, cüce şivesini düzelten kadının cevabını ironik buldu. “Sence buradan ne zaman çıkarsın?”</p>

  <p class="block2">“On gün içinde yataktan kalkarım,” diye cevapladı Cattibrie. “Yirmi gün içinde savaşmaya başlarım; ama bana ihtiyaç duyulduğunu düşünürsem aranıza çok daha kısa bir sürede döneceğimden şüphen olmasın.”</p>

  <p class="block2">Regis kadına kuşkuyla baktı. “Bunlar senin tahminlerin mi, yoksa Cordio’nun tahminleri mi?”</p>

  <p class="block2">Cattibrie soruya cevap vermedi ve yemek yemeye devam etti. Böylece Regis, rahiplerin kadına en az bir ay verdiğini anlamış oldu.</p>

  <p class="block2">Cattibrie yediği meyveyi bitirince yatağın öbür tarafındaki çöp kovasına uzandı. Kadının hareket edişiyle battaniye sıyrıldı ve Regis parçalanan kalçasıyla, bacağını gördü.</p>

  <p class="block2">Buçukluk, yüzündeki acı dolu ifadeyi değiştiremeden Cattibrie, yeniden eski pozisyonunu aldı. Ne hissettiğini belli etmemesinin imkansız olduğunu anlayan Regis, “Kaya fena çarpmış,” dedi.</p>

  <p class="block2">Cattibrie battaniyeyi çekti ve “Önce balkona ve duvara çarptığı için şanslıyım,” diye itiraf etti.</p>

  <p class="block2">“Hasar ne kadar ciddi?”</p>

  <p class="block2">Cattibrie’nin yüzü ifadesizdi.</p>

  <p class="block2">Regis bu bakışın farkına vardı ve üzerine gitti; “Ne kadar iyileşeceğini söylediler? Kalçan parçalanmış, kasların yırtılmış. Tekrar yürüyebilecek misin?”</p>

  <p class="block2">“Evet.”</p>

  <p class="block2">“Koşabilecek misin?”</p>

  <p class="block2">Kadın sustu, yüzü gerildi. Sonra “evet,” diye cevapladı.</p>

  <p class="block2">Regis bunun bir umuttan çok kararlılık ifadesi olduğunu biliyordu. Kadına yüklenmedi ve üzerine yayılan acıma duygusundan sıyrılmaya çalıştı; Cattibrie’nin söyleyeceklerine kulak asmayacağını biliyordu.</p>

  <p class="block2">“Güneyden haber geldi,” dedi Regis. “Leydi Alustriel de savaşa katıldı ama ne yazık ki kısa süreliğine oradaydı.” “Ama Dagna öldü,” diye cevapladı Cattibrie; Regis’i şaşırtmıştı.</p>

  <p class="block2">“Cüce birliğinde bu tarz haberler çabuk yayılıyor,” diye açıkladı kadın.</p>

  <p class="block2">Regis birkaç dakika boyunca tek söz etmedi ve böylece ikisi de, ölen cücenin ruhuna sessizce dua etti. “Her şeyin eskisi gibi olabileceğini düşünüyor musun?” diye sordu.</p>

  <p class="block2">“Düşünmüyorum,” diye cevap verdi Cattibrie. Normalde fazlasıyla iyimser olan kadından beklediği ve duymak istediği cevabı alamayan buçukluk, birden başını doğrulttu. “Tıpkı kara elfleri geri püskürttükten sonra hiçbir şeyin eskisiyle aynı olmadığı gibi bu savaş da bir yara bırakacak sevgili dostum.”</p>

  <p class="block2">Regis, kadının sözlerini düşündükten sonra başıyla onayladı.</p>

  <p class="block2">“Obould, mızrağını derine ve üstelik oldukça sertçe sapladı,” dedi. “Bruenor onun başını batı kapısından uzaklaştırdığında memnun olacaktır.”</p>

  <p class="block2">“Bu değişimlerin hepsi o kadar da kötü değil…” dedi Cattibrie.</p>

  <p class="block2">“Torgar ve ekibi burada,” diye çabucak ekledi Regis. “Ve Felbarr Ta hiç olmadığı kadar yakın ilişkiler içindeyiz.” “Evet,” dedi kadın. “Ve bazen trajedi, değiştirmek istedikleri şeyler olan ama hiçbir zaman bunu yapacak cesareti bulamayan geride kalanlar için bir hızlandırma görevi görür.”</p>

  <p class="block2">Ses tonu ve uzaklara dalan bakışları buçukluğa, Cattibrie’nin mavi gözlerinin ardında çok fazla düşünce olduğunu ve bunların bir kısmının kendisinin ve diğerlerinin kadından bekledikleriyle örtüşmediğini anlattı.</p>

  <p class="block2">“Bacalardan yararlanarak dışarıya; çevreye gözcüler göndermeye çalışıyoruz,” dedi. “Drizzt’ten haber almayı umuyoruz.”</p>

  <p class="block2">Drowdan söz edilince Cattibrie’nin yüzü değişti. Surat asmamıştı ama Regis’in önemli bir noktaya parmak bastığını anlamasını sağlayacak kadar bir değişim olmuştu.</p>

  <p class="block2">Regis, bir kez daha, çabucak konuyu değiştirdi. Hepsi aynı umutları taşımasına rağmen kesin bir bilgiye sahip değilken Drizzt hakkında atıp tutmanın ne yararı olurdu ki? Bunun yerine Regis, gelecek güzel günlerden, Obould’u ve aptal orklarını bekleyen kaçınılmaz sondan, klanın en yeni üyeleri Mirabar cüceleriyle yaşayacakları hoş zamanlardan söz etti. Tred’den, Felbarr Kalesi’nden, Karanlıkaltı’nın iki yanını saran tünellerdeki bağlılıktan bahsetti. Ivan ve Pikel’i, Kartanesi Dağlan’nda, Impresk Nehri’nin çevresinde, Carradoon kasabasının yukarısındaki evleri Yükselen Ruh Katedrali’ni anlattı. Cattibrie ona gülümserken sürekli o harika bölgeyi görmeye gideceğini yineleyip durdu ve sonunda kadının da konuşmaya dahil olup oralardan bahsetmesini sağladı; Drizzt’le beraber Cadderly ve Danica’yı ziyaret etmişti.</p>

  <p class="block2">Yaklaşık bir saat sonra kapı tok bir şekilde çalındı ve Bruenor içeri girdi.</p>

  <p class="block2">‘Merhaba’ deme zahmetine bile girmeden, “Felbarr’dan haber var,” diye bildirdi. “Jackonray’in ulakları Emerus Warcrown’un geliyor olduğu haberini getirdi!”</p>

  <p class="block2">“Batı tünellerinden mi gelecekler?” diye sordu Regis. “Bizi ziyarete gelen krala doğru dürüst bir ziyafet sunmalıyız.” “Bu kez yemekle bir ilgisi yok Gümbürgöbek,” dedi Bruenor. “Ayrıca tünellerden de gelmiyor. Kral Emerus, ekibini yüzeyden gönderiyor. Büyük bir ordu Surbrin Nehri’ne gidiyor. Öncü birlikler nehrin tam karşısında, Winter Edge’in ucunda kamp kurdu bile. Halkımıza hiç böylesi eşlik edilmemiştir!”</p>

  <p class="block2">“Batı kapsından dışarı çıkıyorsun,” dedi Cattibrie.</p>

  <p class="block2">“Sahip olduğumuz her şeyle Garumn Geçidi’ni aşacağız,” diye cevap verdi Bruenor; Mithril Salonu’nun batı ucunu, yapının geri kalanından ayıran büyük mağaradan ve derin vadiden söz ediyordu. “Önümüzde uzanan dağın yan tarafını patlatacak ve aptal orkların bizden kaçabilmek için nehre atlamasını sağlayacak kadar hızlı davranacağız.”</p>

  <p class="block2">“Ve nehrin karşısındakilere el mi sallayacağız?” diye sordu Regis.</p>

  <p class="block2">Bruenor kaşlarını çattı ve “Kendi tarafımızda sağlam bir barikat kurup orkları kuzeye geri göndereceğiz. Emerus karşıdan geliyor; ayrıca tekneler yapıyorlar. Nehrin batı tarafındaki duvarla çevrili ve güçlü kapılar Mithril Salonu’nun bir parçası olacak, karşıya uzanan bir köprü kuracak ve artan müttefiklerimize savaşa katılmaları için bir yol sunacağız.”</p>

  <p class="block2">Bu cesur plan Regis’in esprilerine bir son verdi ve Cattibrie ile dikkat kesilip Bruenor’u dinlediler.</p>

  <p class="block2">Sonunda buçukluk, “Ne zaman?” diye sormayı başardı. “Üç gün,” dedi Bruenor ve Regis’in ağzı açık kaldı. “Ben hazır olurum,” diye belirtti Cattibrie. Şaşkınlığa kapılan cüce ve buçukluk kadına döndü.</p>

  <p class="block2">“Hayır, olamazsın,” dedi babası. “Cordio ve StumpetTe konuştum. Sen bu plana dahil değilsin kızım. İyileşip savaşmaya hazır olmana bak. Pozisyonumuzu alıp köprüyü yapmaya başladığımızda sana ihtiyacımız olacak; bundan şüphen olmasın. Bir kulenin üzerinden atılacak olan okların bir alay savaşçıya bedel.”</p>

  <p class="block2">“Beni savaşın dışında bırakamazsın!” diye itiraz etti Cattibrie. Regis, öfkelenen kadının ne denli cüceye benzediğini fark edince kıkırdadı.</p>

  <p class="block2">“Hayır, bırakamam,” diye onayladı Bruenor. “Bunu yapan ben değilim; yaran. Ayağa bile kalkamıyorsun seni sakalsız dişi gnom.” “Kalkarım!”</p>

  <p class="block2">“Ve topallarsın,” dedi Bruenor. “Ve benim, oğlum Wulfgar’ın ve Gümbürgöbek’in o lanetli orkları vurmak için önümüze baktığımız kadar dönüp sana bakmamıza neden olursun!”</p>

  <p class="block2">Yerinden fırlayacakmış gibi duran Cattibrie, Bruenor’a yanaştı ve karşı çıkmaya yeltendi ama yeniden yastıkların arasına gömülünce sözcükleri havada dağıldı. Gözlerindeki yoğunluk geçmedi delicesine savaşmak istiyorduama Bruenor’un, inatçılık ederse sevdiklerini nasıl etkileyeceğini açıklaması kesinlikle etkili olmuştu.</p>

  <p class="block2">“İyileş,” dedi Bruenor sessizce. “Aramıza katılmaya hazır olduğunda ok fırlatabileceğin kadar çok ork bulacağını garanti ederim.”</p>

  <p class="block2">“Ne yapmamı istiyorsunuz?” diye sordu Regis. “Sen Jackonray’la kal,” diye talimat verdi cüce kralı.</p>

  <p class="block2">“Sizler Felbarr konusundaki gözlerim ve kulaklarınsınız. Bir de senin Nanfoodle ve Bouldershoulder kardeşlere bakmana, gnomun dolambaçlı sözleri ve Pikel’in “Bom!” sözcüğü olmadan, o lanet kapıyı açma çalışmalarının nasıl gittiğini anlatmana ihtiyacım olabilir. Kapıları kapadığımızda devler yüzlerce ton kaya yığdı. Doğrudan Surbrin’e gidebilmek için onları mümkün olduğu kadar çabuk aşmalıyız.”</p>

  <p class="block2">Regis başıyla onayladı ve sıçrayıp odadan çıkmak üzere harekete geçti. Adım attığı an kayıp durdu ve dönüp Cattibrie’ye baktı.</p>

  <p class="block2">“Güzel günler geliyor,” dedi ve kadın güldü.</p>

  <p class="block2">Bu dostça bir gülümsemeydi ama Regis, o dostun dünyaya farklı bir gözle bakmaya başladığını anlamıştı.</p>

  <p class="block4">CÜCE METANETİ</p>

  <p class="block2">Trol güruhu yamaçtan aşağı indi, yaralarını sarmak için bataklığa ve sisin içine kaydı ve insanlarla cüce savaşçılarından büyük bir tezahürat koptu. O gün, yamaçta sadece birer kara delik gibi gözüken tünellerine geri püskürtülmeyi inatla reddederek, üçüncü kez topraklarını geri almışlardı.</p>

  <p class="block2">Torgar Hammerstriker, bu geri çekilmeyi arkadaşlarından çok daha heyecansız ve neredeyse başı dönen insanlardan çok daha coşkusuz izliyordu. Galen Firth, insanların arasında koşarak Nesme’nin bir zaferini daha ilan etti.</p>

  <p class="block2">Torgar, bunun bir bakıma doğru olduğunu biliyordu ama geçici bir geri çekilme ve kazanç gerçekten zafer sayılabilir miydi? Üç savaşı da kazanmışlardı çünkü trollere alevli kütüklerden bir barikat kurmuşlardı. Alevler içindeki odunlara bakan Torgar dördüncü savaşa yetecek kadar yakıtlarının kaldığını umdu. Zafer? Çevreleri sarılmıştı tek kurtuluşları tünellerdi. Ateş için daha fazla yakıt bulamazlardı ve bu denli güçlü bir trol hattını yarmayı umamazlardı.</p>

  <p class="block2">“Çığlık atacakları ve yumruklarını havaya kaldırabilecekleri hiçbir fırsatı kaçırmıyoıiar,” diye belirtti arkadaşının yanına gelen Shingles McRuff. “Onları suçladığımı söyleyemem ama daha kaç zafer yumruğu kaldırabileceğimizi bilmiyorum.”</p>

  <p class="block2">Torgar, sadece Shingles’ın kendisini duyabileceği kadar sessiz “Ateş olmadan dayanamayız,” diyerek onayladı.</p>

  <p class="block2">“Bir avuç inatçı trolle karşı karşıyayız,” diye ekledi yaşlı cüce. “Vakit geçiriyorlar. O delikler dışında kaçacak hiçbir yerimiz olmadığını biliyorlar.”</p>

  <p class="block2">“Kütük taşıyan gözcülerden geri dönen oldu mu?” diye sordu Torgar; düşmanların kol gezmediği bir yol bulmaları ve biraz daha kütük getirebilmeleri umuduyla tünelin yanına birkaç gözcü göndermişti.</p>

  <p class="block2">“Çoğu döndü ama hiçbiri kütüklerle ilgili olumlu bir haber getirmedi. Şu an neye sahipsek o; bundan ötesi yok.” “Dayanabileceğimiz kadar dayanacağız,” dedi Torgar “ama bir sonraki savaşta onları alt edemezsek bu açık alanda yapacağımız son savaş olacaktır.”</p>

  <p class="block2">“Ekibimiz geri çekilme taktiklerinin pratiğini yapmaya başladı bile,” diye garanti verdi Shingles.</p>

  <p class="block2">Torgar, savunma hattına, mücadele içindeki arkadaşlarına baktı. Galen Firth’ün, adamlarını yeniden harekete geçirişini, uzun boylu adamın bitmek bilmeyen bir enerjiyle birbiri ardına zafer naraları atılmasını teşvik edişini izledi. “Ekibimizin sorun yaşamasını istemiyorum,” dedi Torgar.</p>

  <p class="block2">“Galen, trollerden daha az inatçı değil,” diye onayladı Shingles. “Hatta onu ikna etmek biraz daha zor olabilir.” “Bunu Dagna da öğrendi.”</p>

  <p class="block2">Galen’in maskaralığını biraz daha izledikten sonra Torgar, “Trol hattını son ateşimizle de yaramazsak o zaman biz kaçacağız ve tünellere gireceğiz demektir. Galen ve ekibi isterlerse gelirler ya da burada kalır ve yem olurlar. Bu konuda tartışacak değilim. Önünü göremeyecek kadar inatçı ve aptal bir insanı savunmak uğruna Bruenor’un savaşçılarının bir kısmını daha Moradin’e gönderecek değilim. Ya bizimle gelir ya da tek başına kalır.”</p>

  <p class="block2">Bu, Torgar’ın sesini yükselterek söylediği ciddi bir emirdi. Çevresindeki tüm cüceler hiçbir şekilde uzlaşılamayacağmı anladılar. Galen Firth ve Nesmeliler hatırına böylesine boş bir yiğitlik göstermeyeceklerdi.</p>

  <p class="block2">“Tüm bunları Galen’e söyledin, öyle değil mi?”</p>

  <p class="block2">“Üç kez,” dedi Torgar. “Seni duydu mu?”</p>

  <p class="block2">“Dumathoin bilir,” diye cevap verdi Torgar; dağların altındaki, Sırların Bekçisi olarak bilinen cüce tanrısına yakarıyordu. “Ve Dumathoin tek bir söz söylemiyor. Ama buradaki yerimizi de yanlış değerlendirmeyin. Biz Bruenor’un güney hattını oluşturuyoruz ve burada Nesme değil Mithril Salonu adına yer alıyoruz. O halk bizimle gelmek isterse onları salondaki evlerine ulaştırır ya da ulaştırmaya çalışırken ölürüz. O halk kalmak isterse o zaman yalnız ölecekler demektir.”</p>

  <p class="block2">Bundan daha açık olunamazdı. Ama böylesi kesin bir kararın bile Galen Firth’ün kalın kafasına gireceğine ne Torgar ne de Shingles inandı.</p>

  <p class="block2">Önceki savaşta kullanılan alevler söner sönmez troller yeniden gruplaşıp saldırıya geçti. Bu hevesleri, Torgar’ın kuruntularını haklı çıkardı; karşılarındakiler, bir avuç aptaldan oluşmuyordu.</p>

  <p class="block2">Cüceleri neredeyse yenmek üzere olduklarını ve alevli barikatın sonsuza kadar orada kalamayacağını biliyorlardı.</p>

  <p class="block2">Yamaca yöneldiler; uzun bacakları hızlı ilerlemelerini sağlıyordu. Hatlarını gevşek ve dağınık tuttular; alevli kütüklerden kaçınmak için harcadıkları çaba ortadaydı.</p>

  <p class="block2">“Fırlatılacak kütüklerinizi hazırlayın!” diye emretti Shingles. Meşaleler tutuşturuldu.</p>

  <p class="block2">Torgar, arkadaşına “Henüz değil,” diye fısıldadı. “Zaten bunu bekliyorlar.” “Verebileceğimiz tek şey de bu.”</p>

  <p class="block2">Ama Torgar başını salladı. “Bu kez değil,” dedi. “Henüz değil.”</p>

  <p class="block2">Troller çevreyi kapattı. İnsanlardan oluşan savunma hattının aşağısında kızgın meşaleler uçuştu.</p>

  <p class="block2">Ama Torgar kendininkileri fırlatmadı. Troller yaklaştı.</p>

  <p class="block2">“Koşan kama!” diye haykırdı Torgar; çevresindeki herkesi, hatta Mirabarlı dostuyla defalarca savaşmış olan Shingles’i bile şaşırttı.</p>

  <p class="block2">“Koşan kama mı?” diye sordu.</p>

  <p class="block2">“Onları geri püskürtün! Hepsini!” diye bağırdı Torgar. Savaş baltasını havaya kaldırdı ve haykırdı; “Benimle birlikte hareket edin çocuklar!”</p>

  <p class="block2">Torgar, kayalık barikatın arkasından çekildi; Shingles da onun yanındaydı. Cüce sağa ya da sola bakma zahmetine bile girmeden yamacın aşağısına doğru atıldı; ekibinin kendisini hayal kırıklığına uğratmayacağına olan güveni tamdı.</p>

  <p class="block2">Ve bu güveninde de haklıydı. Cüceler su gibi yayıldı. Yere yuvarlanıyor sonra yeniden doğruluyorlardı. Birkaç adımdan sonra koşan kama şeklini almaya başlamışlardı ve ilk trol ordusuyla karşılaştıklarında pozisyonları sıkı ve kontrollüydü.</p>

  <p class="block2">Torgar, doğal olarak, işe ilk koyulan oldu. Baltasını savurarak öne atıldı ve önünde duran trol geriye sıçradı ve darbeden hızla kurtulmuş oldu. Önünde duran bu küçük, sinirli yaratığın kesinlikle korunmasız olduğunu düşünen trol, ağzını açtı ve cüceyi ısırmak üzere öne atıldı.</p>

  <p class="block2">Bu tam da Torgar’ın istediği şeydi; baltasıyla yaratığın önündeki boşluğu yaran cüce bu darbe için gücünün yarısını bile kullanmamıştı ve birden kendini geriye çekip silahın akışıyla dönerek baltayı öne getirdi. Neredeyse trolün etrafında dönerek ileri doğru bir adım atarken bir elini de baltanın sapma götürdü ve silahın ucunu, kendisine yönelen trolün ağzına savurdu. Dişler parçalandı ve Torgar, trolün çene kemiğinden çıkan çatırtıyı duydu.</p>

  <p class="block2">Başarısıyla böbürlenecek bir tip olmayan cüce, baltasını yeniden, hızla çekti ve sol eliyle sağ omzunun üzerinden savurdu. Başının üzerinden dönerek geçen baltayı yine sol eliyle yakaladıktan sonra bütün gücüyle trolün kafasına indirdi. Yaratık yere serilip vahşice kıpırdandı. Yaratığın etrafında dönen Torgar onun yüzünü tekmeledi.</p>

  <p class="block2">“Akıllı cüceler,” dedi Kaer’lic Suun Wett.</p>

  <p class="block2">Drow rahibesi, Tos’un’la beraber, ağaçların gizlediği dik bir kayalıktan olup bitenleri izliyordu.</p>

  <p class="block2">“Alevlerinden kurtulmaya çalışan trollerin, yayıla yayıla ve yavaş yavaş geldiğini gördüler,” dedi Tos’un. “Ve tuzağa düşürdükleri bu yaratıkların ya kaçmasına ya da yere yapışmasına neden oldular. Üstelik tek bir alev bile harcamadılar,” dedi Kaer’lic.</p>

  <p class="block2">Cücelerin ve onların yanında yer alan insanların arasındaki taktik farkı gün gibi açıktı. Cüceler vahşice saldırırken insanlar oldukları yerde kalmış ve üzerlerine gelen trollere alevler fırlatmıştı.</p>

  <p class="block2">“Proffit, insanları yenip cüceleri yandan kuşatacak,” diyen Kaer’lic o bölgeyi işaret ediyordu.</p>

  <p class="block2">Aşağıda disiplinli cüceler, öncü trol birliklerini dağıtıp çoktan geri dönmüştü. Oluşturdukları kama kendi ekseninde dönmeden geri çekilmişti ve böylece geride kalan cüceler duvara ulaşan ilk kişiler olmuştu. Üstelik ateşe kömür atmak ve barikat kurmak için hiç vakit kaybetmemişlerdi.</p>
</body>
</html>
