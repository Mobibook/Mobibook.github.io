<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block2">Soğuk sulara gömülen palasını ve hayatını geri almıştı. Parlak Beyaz’a yaptığı akının felaketle sonuçlanmasından sonra tüm bunlar hayallerinin bile ötesindeydi.</p>

  <p class="block2">Ve nefret edilen Obould’la savaşma şansı elde edebildi. Evet, Drizzt işlerin oldukça iyi gittiğini fark etti. Şimdilik.</p>

  <p class="block2">Gerti, görkemli tahtına oturmuş toplantı salonunda dolanan devleri izliyordu. Hepsini şaşkınlığa uğrattığını biliyordu; kendisine yönelen bakışlar hem şüphe hem de merak doluydu. Gerti kumar oynadığının farkındaydı. Dünyanın Omurgası’ndaki pek çok dev ailesini zalim krallığında toplayan babası, muhteşem Jarl Orel ölüm döşeğindeydi ve Gerti onun tek varisiydi. Fakat bu, birleşmeden sonra gerçekleştirilen ilk güç aktarımı olacaktı ve Gerti bunun hiç de azımsanacak bir şey olmadığını biliyordu.</p>

  <p class="block2">Ad’non Kareese ve Donnia Soldou’nun tavsiyelerini dinlemiş, risk taşımadığı, kısa vadeli olacağı düşünülen akınlar düzenlemek, yaşanacak kayıplar için orkları yem olarak kullanıp ayaz devlerine kazanç sağlamak için halkını dağdaki evlerinden çıkarmış ve Obould’un büyük ihtirasına katılmıştı.</p>

  <p class="block2">İronik bir şekilde Obould’un başarıları Gerti’nin önüne geçmiş, dolayısıyla durum oldukça tehlikeli bir hal almış ve kadın, Obould’un aralarındaki ilişkide fazlasıyla güç kazandığını anlamıştı. Obould onu halkının önünde küçük ve değersiz kılmıştı ve bu Gerti’nin katlanabileceği bir şey değildi. Böylece Obould’u terk etme hazırlığına başlamıştı fakat bunun bile riskli olduğunu biliyordu. Ork kralı fetihlerine devam etse ya da yalnızca elindekileri kuvvetlendirip elde ettiği kazançlara tutunsa bile Gerti’nin halkı yine de fazlasıyla ağır bir bedel ödemiş savaşta otuzdan çok ayaz devi ölmüştü ve bunun yanında az bir ganimet kazanmış olacaktı. Gerti’nin kendi prestiji üzerine ödediği bedel de görmezden gelinemezdi.</p>

  <p class="block2">Yalnız bir drow ona durumu eşitleme şansı vermişti ve kadın, Drizzt’le yaptığı pazarlığın, çevresindekilerin düşündüğünden çok daha az risk içerdiğine inanıyordu. Ödenen tek bedel pegasustan vazgeçmekti; doğru, kanatlı at gösterişli bir süstü ama kendisine pratik olarak pek de bir faydası dokunmayacaktı. Kazanç?</p>

  <p class="block2">Bu değişkendi ve Gerti hiçbirinin bir risk içerdiğini düşünmüyordu. Drizzt, Obould’u öldürürse Gerti’nin, orkları terk edişi sağduyuya ve zekaya dayandırılırdı. Hatta Drizzt sözünü tutar ve dişi devin düşmanlarıyla ateşkes imzalama arzusunu gerçekleştirirse lidersiz kalan orkların fethedilen topraklardan kolaylıkla atılabileceği şüphe götünnezdi. O zaman Gerti, bu mantıksız savaştan gerçek bir kazanç sağlayabilir hatta belki de Mithril Salonu cüceleriyle ticarete başlayabilir miydi?</p>

  <p class="block2">Tehlike, Obould’un, Drizzt’i katletme olasılığıydı. O zaman daha güçlenirdi; tabii mümkünse… Böyle bir şey olursa Gerti elbette ork kralına, Drizzt’i tam da bu yüzden gönderdiğini söyleyecekti. Kim bilir belki de ipleri asıl elinde tutan Obould değil de kendisiymiş gibi bile gösterebilirdi.</p>

  <p class="block2">Gerti, kendisine şüphe ve merakla bakan devlerden birine “Kanatlı at yarardan çok zarar sağlıyordu,” dedi. “Güzeldi,” diye cevapladı dev.</p>

  <p class="block2">“Ve güzelliği Parlak Beyaz’a onu kurtarmak için gelecek olan sayısız elfe neden olacaktı.” Daha fazla meraklı bakışa maruz kaldı; Gerti ne zamandan beri Parlak Beyaz’a alt ırkların girmesinden korkar olmuştu ki?</p>

  <p class="block2">“Güçlü oklar taşıyan elflerin gerçekten de evimize sıvışmasını istiyor musunuz? Ya da kurnaz cücelerin az kullandığımız yerlere açılan tüneller kazmalarını, aramıza dalmalarını, birden ortaya çıkıp küçük, çirkin çekiçlerini diz kapaklarımıza indirmelerini gerçekten istiyor musunuz?”</p>

  <p class="block2">Bu açıklamaları yaparken birkaç devin onaylarcasına başını salladığını gördü ve tüm bakışları dikkatle inceledi. Oyunu iyi oynamalı, bir önceki hatasının başlarına ne denli tehlike açtığını hatırlamalarına izin vermeden, hamlelerinin akıllıca olduğunu düşünmelerini sağlamalıydı. Gerti Orelsdottr yaşlı, bilge babasından verilen mesajın her şey demek olduğunu öğrenmişti ve şimdi verdiği bu mesajı önümüzdeki on gün boyunca, kayıpların acısı dininceye kadar sürdürmeliydi. Drizzt Do’Urden, Obould’u öldürmeyi başarırsa bu bildiriyi kendi lehine çevirmek çok daha kolay olacaktı.</p>

  <p class="block2">Parlak Beyaz’ın yakınındaki dağların üzerini karlarla kaplayan fırtına güneydoğuya kaymış, şiddetli rüzgarlar, soğuk yağmurlar getirmiş ve Surbrin’in sularını öylesine azgınlaştırmıştı ki Felbarr cüceleri tekneyi doğu kıyısına bağlayıp mağaralara sığınmışlardı. Gümüşay’a ulaşmaya can atan insan mülteciler bu korkunç havada şanslarını denemeye cüret edememiş, dolayısıyla onlar da o mağaralara yerleşmişti.</p>

  <p class="block2">Battaniyeye sımsıkı sardığı ColsonTa ateşin arkalarına yerleşen Cottie Cooperson, mümkün olduğu kadar göze çarpmamaya çalışıyordu. Tabii ki diğerleri kısa bir süre sonra çocuğun varlığını fark edip Cottie’yi sorguya çekti. “Annesine ne yaptın?” diye sordu bir adam ve dürüst bir cevap talebiyle eğilip gözlerini Cottie’nin gözlerine dikti. Bir kadın, zavallı ve kendini kaybetmiş olan Cooperson adına, “Delly’i bebeği kendi elleriyle Cottie’ye verirken gördüm,” diye cevapladı.</p>

  <p class="block2">“Limanda. Sonra da kaçıp gitti.”</p>

  <p class="block2">“Kaçtı mı? Yoksa tekneyi mi kaçırdı?” diye sordu şüphe dolu adam.</p>

  <p class="block2">“Kaçtı,” diye ısrar etti kadın. “Kendi tercihiydi.”</p>

  <p class="block2">“Onlar savaşırken çocuğun Mithril Salonu’ndan uzakta olmasını istedi,” diye yalan söyledi Cottie.</p>

  <p class="block2">“O zaman cüceler, yolcuları arasında Kral Bruenor’un evlat edindiği torununun olduğunu bilmeli” dedi adam. “Hayır!” diye bağırdı Cottie.</p>

  <p class="block2">“Hayır,” diye ekledi onu destekleyen kadın. “Delly, o inatçı, aptal Wulfgar’ın bunu öğrenmesini istemiyor, yoksa adam çocuğu geri ister.”</p>

  <p class="block2">Tabii ki bu hiç de mantıklı değildi ve adam da gözlerini kadına çevirdi.</p>

  <p class="block2">“Pöh! Bu zaten seni ne ilgilendirir ki?” diye sordu kadın. “Hiç,” diye cevapladı bir başka adam.</p>

  <p class="block2">“Ve hiç kimse Cottie Cooperson’dan daha iyi bir anne olamaz.” Diğerleri de bu fikri onayladı.</p>

  <p class="block2">“O zaman bu bizim sırrımız olsun ve o huysuz cücelerin bundan haberi olmasın,” diye açıkladı kadın.</p>

  <p class="block2">“Wulfgar’ın da olaya böyle bakacağını mı düşünüyorsun?” diye sordu kuşku duyan adam. “Onun soydaşlarının ve öfkeli babasının peşimize düşmesini mi istiyorsun?”</p>

  <p class="block2">“Nereye kadar peşimize düşecek?” diye karşılık verdi Cottie’nin yanındaki kadın. “Çocuğunu geri almaya mı gelecek? O zaman biz de küçük kızını ona geri veririz ve sorun da çözülmüş olur.”</p>

  <p class="block2">“Gözlerinden öfke saçarak gelecektir,” diye belirtti adam.</p>

  <p class="block2">“Ve bu karısına yöneltmesi gereken bir öfke olacaktır,” dedi diğer adam. “Kadın, çocuğu Cottie’ye ilgilenmesi için verdi. Dolayısıyla da Cottie kızla ilgilenecek. Wulfgar ve Bruenor’un bunu takdir etmek dışında yapabilecekleri başka hiçbir şey yok!”</p>

  <p class="block2">“Evet!” diye onayladı diğerleri.</p>

  <p class="block2">Endişeli adam Cottie’nin müttefiklerine uzun uzun ve sertçe baktıktan sonra Colson’u, herhangi bir annenin çocuğunu tutacağı kadar içten ve sevgiyle tutan Cottie’ye döndü. Bu görüntünün kalbini ısıttığını inkar edemezdi. Yüzlerce acı yaşayan Cottie tüm olup bitenlerden sonra ilk kez hoşnut gözüküyordu. Adam, Wulfgar’ın intikamından korkuyor olsa da, bu yalın gerçeğe karşı gelemezdi. Her şeyi kabullendiği gösterircesine gülümseyip başıyla onayladı.</p>

  <p class="block2">Fırtınayla geçen saatlerde dağ sırtındaki savunma inşası yavaşlamış, yağan yağmur ve sulusepken kar devriye gezen cücelerle elfleri sırılsıklam etmişti. Bu borada hiçbir düşmanın onlara saldırmayacağından ya da böyle düşündüklerindengözcülüğe ara vermeye bile cüret etmişlerdi.</p>

  <p class="block2">Ivan ve Pikel Bouldershoulder da aynı şekilde çalışmalarının emekleme hızına düştüğünü gördü.</p>

  <p class="block2">Pikel’in, cücelerin savunma pozisyonundan uzakta, kuzeyde Delly Curtie’yi takiplerine yardım eden hayvan arkadaşları ‘yaaap bunu’ emriyle avcılığa devam ediyordu ama çok daha alçaktan ve kısa süreli uçuyorlardı ve görüş alanları da son derece kısıtlıydı.</p>

  <p class="block2">Ivan “Lanet aptal kadın,” diye homurdanıp durdu. “Mithril Salonu’ndan ne diye kaçmaya kalktı ki?”</p>

  <p class="block2">Pikel kendi şaşkınlığını göstermek için fareyi andıran bir ses çıkardı.</p>

  <p class="block2">Ivan, kadının peşinden gitme kararını sessizce sorgularken bir taşı tekmeledi. Dağ sırtıyla aralarında bir günlük bir mesafe vardı ve yolda o iğrenç yaratıklara rastlamamış olsalar da, büyük olasılıkla ork hattının hemen arkasmdaydılar. Cüce, Bruenor’un ekibinin yanına dönebilmek için Pikel’in ‘kök yürüyüşü’ hilelerine başvurmak zorunda kalmamayı gönülden diledi.</p>

  <p class="block2">“Lanet aptal kadın,” diye homurdandı ve bir taş daha tekmeledi.</p>

  <p class="block2">Daima aç olan Khazid’hea’nm emrine amade Delly Curtie, bu soğuk fırtınada dışarıda dolaşan az sayıdaki yaratıktan biriydi. Tükenen, üşüyen, sırılsıklam ve sefil bir durumda olan kadın durup bir sığmak bulmayı hiç düşünmedi çünkü kılıç böyle bir fikri aklına getirmesine bile izin vermezdi.</p>

  <p class="block2">Tamamen Khazid’hea’nın kontrolü altındaydı. Delly Curtie kılıcın bir uzantısı olmuştu. Tüm varlığı Khazid’hea’yı memnun etmeye adanmıştı. Kılıç değer bilmiyordu.</p>

  <p class="block2">Delly ne kadar arzulu bir köle olursa olsun Khazid’hea’nm en çok istediği şeyden yoksundu; değerli bir kullanıcı değildi. Böylece toprağa karanlık çöktüğünde Delly’nin gözleri kılıca uzaktaki bir kamp ateşini yansıttı ve kılıç da kadını bütün gücüyle oraya koşmaya zorladı.</p>

  <p class="block2">Saatler boyu yürüdü, çoğunlukla düşüyor ve bacaklarının derisi soyuluyordu. Bir seferinde buzlu bir kayanın üzerinde öyle bir kayıp başını çarptı ki neredeyse bilincini yitiriyordu.</p>

  <p class="block2">Burada ne işim var ki? Gümüşay’a ya da Sundabar’a gitmek istiyordum ama burada, vahşi topraklarda dolanıp duruyorum!</p>

  <p class="block2">Bu ikna edici düşünce kıvılcımı yalnızca Khazid’hea’nm kadının üzerindeki baskısını arttırmasına, ona tamamen hakim olmasına ve bir ayağını öbürünün önüne atıp zorla yürümesine neden oldu.</p>

  <p class="block2">Bir süre sonra, kamp kuran yaratıkların gırtlaksı seslerini; ork dilini duyduklarında Khazid’hea, kadının korkusunu hissetti ama kötücül kılıç bu korkuyu alıp şeklini değiştirdi ve zavallı Delly’i çocuğunun o orklar tarafından katledildiği görüntülerin yağmuruna tutarak ürkekliğinin onun kampa koşmasını sağlayacak kadar sonsuz bir öfkeye dönüşmesine neden oldu. Elinde tuttuğu Khazid’hea ile kamp ateşine doğru daldı, karşısına çıkan ilk şaşkın orku muhteşem kılıcın tek bir hamlesiyle; savunma amaçlı kendisine kalkan bir kolu delip geçerek yaratığın kalbine saplanan sivri uçla öldürdü.</p>

  <p class="block2">Delly, bıçağı hızla çekip çıkardı ve sıradaki orka doğru vahşice savurdu ve yaratık yana kayınca kalın bir ağacın gövdesinde derin bir yarık açtı. Orku vahşice, kılıcını savura savura izledi. Ork kendini savunmayı başardı ama bu hamlesiyle, korkuyla yere düşmeden önce, elindeki tek mızrağı da yitirmiş oldu.</p>

  <p class="block2">Bir şey Delly’nin yanına çarptı ama kadın neredeyse hiçbir şey hissetmedi. Öylesine delirmişti ki öne çıkıp geri çekilen yaratığın çirkin yüzüne defalarca vurdu; onu kesiyor, dövüyor, parlak kırmızı kanını etrafa sıçratıyordu. Artık o kanı tatmıştı ve duramayacağı kadar öfkelenip kendinden geçmişti.</p>

  <p class="block2">Yine yanına bir şey çarptı ve bir orkun kendisini yumrukladığını düşünerek o yöne döndü. Kadın, kamp ateşinin karşısında durup elindeki yayla kendisine saldıran kişiyi görünce bir aydınlanma anı kafa karışıklığına dönüştü.</p>

  <p class="block2">Delly bakışlarını bel hizasına çevirdiğinde iki okun bedenine derince saplanmış olduğunu gördü.</p>

  <p class="block2">Sonra yeniden yayını çeken orka döndü.</p>

  <p class="block2">Khazid’hea, bu orkun Colson’un boğazını ısıran görüntüsüyle kadına yüklendi; kadın çığlık atıp saldırıya geçti. Ve göğsüne saplanan bir okun ağırlığıyla geriye doğru sendeledi.</p>

  <p class="block2">Delly kükredi, bakışlarını okçuya dikti ve inatla ona doğru adım attı. Orkun arkadaşının sürünerek kendisini takip ettiğini, bir kılıcın sırtına iniyor olduğunu duymadı.</p>

  <p class="block2">İki büklüm oldu, gözleri karanlık gökyüzüyle doldu ve içini bir huzur kapladı.</p>

  <p class="block2">O an Selûne’ü fark etti; başının yukarısında süzülüyor, bulutların arasından parıldayan gözyaşlarını izliyordu ve kadın bunun oldukça güzel bir şey olduğunu düşündü.</p>

  <p class="block2">Khazid’hea elinden düştü; sivri ucu toprağa saplandı ve böylece kılıç, daha değerli bir kullanıcının avucuna geçmeyi beklemek üzere, dimdik durdu.</p>

  <p class="block2">Kılıç, Delly Curtie’yle olan bağının tamamen koptuğunu hissetti ve öksüz kaldığını düşündü. Ama uzun bir süreliğine değil…</p>

  <p class="block4">GERTİ’NİN EĞLENCESİ</p>

  <p class="block2">Drizzt, Parlak BeyazTn girişinin doğusunda yer alan gizli küçük bir vadiden Gerti’nin iki habercisinin kendisine doğru yaklaşmasını izledi. Drow, Gerti’nin kendisine ne derece güvendiğini hemen fark etti; Gündoğumu’nu kesinlikle koşturmayacağı söylenmişti, ayrıca her hareketi de büyük bir dikkatle izleniyordu. Kaçmaya kalkışacak olursa devler onun ve pegasusun üzerine kayalar yağdıracaktı.</p>

  <p class="block2">Yine de drow, Gerti’nin kendisine güvendiğine inanıyordu. Neden güvenmeyecekti ki? Obould’la savaşma arzusu kesinlikle dürüstçe dile getirilmiş ve bildirilmişti! Gerti’nin aldığı bütün ‘önlemlerin’ daha çok halkı için yaptığı bir gösteri olduğunu fark etti; ya da en azından böyle olduğuna inanmak zorundaydı. Hayatını bilge bir liderin, ne yapacağını ve bunu nasıl uygulayacağını bilen bir cücenin yanında geçirmişti ikisi birbirinden çok farklı şeylerdive şu an içinde bulunduğu durumun gerektirdiği entrikaların bilincindeydi.</p>

  <p class="block2">Elbette Gerti onu Obould’u öldürme şansını elde etmek için kullanıyor, sonuç ne olursa olsun kendisini ve Gündoğumu’nu savaşa göndermemeyi planlıyor da olabilirdi. Drizzt, ‘O halde öyle olsun’d emek zorundaydı çünkü Parlak Beyaz’daki o odada başka bir seçeneği olmamıştı. Her şey yitirilmişken kadın ona son bir umut ışığı sunmuştu.</p>

  <p class="block2">İki dev, Drizzt’in olduğu vadiye geldi ve önüne bir çuval yiyecekle deri bir su kabı bıraktı.</p>

  <p class="block2">“Güçlü bir ork ordusu dağların sınırlarından geçip buranın doğusuna ilerliyor,” dedi biri; hiç de azımsanamayacak kadar güzel olan dişi.</p>

  <p class="block2">“Kral Obould tarafından, savunma amaçlı kurmayı planladığı büyük şehrin inşasına yardım etmeleri için gönderildiler,” diye ekledi diğeri. İri ırkının standartlarına göre bile fazla kaslı ve geniş omuzlu olan erkeğin yüzü dişininkinden daha çirkin değildi; açık mavi derisi ve ne zaman kaşlarını çatsa V şeklini alan gümüşi kaşları vardı.</p>

  <p class="block2">“Kara Ok Kalesi,” dedi dişi dev. “Tüm bunlardan kurtulmak istiyorsan bu ismi aklında tutup arkadaşlarına yayarsan iyi olur.”</p>

  <p class="block2">Bu haberlerin içeriği Drizzt için pek de şaşırtıcı değildi. Parlak Beyaz’m kuzeyine yaptığı yolculukta ork kralının niyetinin fethettiği topraklara sımsıkı sarılmak ve oralara iyice yerleşmek olduğunu açıkça görmüştü. İçinden düzinelerce orkun çıkmaya devam edeceği büyük ve Dünyanın Omurgası’nın yüksek zeminlerinde savunulabilecek bir şehir inşası, ulaşılmak istenilen hedef için oldukça mantıklı olurdu.</p>

  <p class="block2">“Gerçi Obould kervanda değil,” diye açıkladı dişi dev. “Tüm dağları gezip eksikleri tespit ediyor ve orklara kime hizmet ediyor olduklarını hatırlatıyor.”</p>

  <p class="block2">“Şamanlarıyla beraber,” diye ekledi diğeri. “Ayrıca sanırım bir çift kara elf de ona gözcülük ediyor; onları tanıyor musun?”</p>

  <p class="block2">Drizzt’in surat ifadesi devlerin ihtiyacı olan bütün cevabı yansıtıyordu.</p>

  <p class="block2">“Onların bir çiftini öldürdüğünü biliyoruz,” diye devam etti dev. “O ikisi bunların arkadaşı; daha doğrusu arkadaşıydı. Trol ordusuyla birlikte güneye gönderildiler ama döneceklerdir. Drizzt Do’Urden’e dert olacaklarına hiç şüphe yok.” “Cinayet ve savaş, halkım arasında o denli yaygındır ki belki de hiç umurlarında olmam,” diye cevapladı Drizzt ve sanki bunun bir önemi yokmuşçasına omuz silkti; aslında zaten önemi de yoktu. O iki drow Obould’la beraberse zaten düşmanıydılar.</p>

  <p class="block2">“Sabah yola çıkacağız,” dedi dişi dev. “Gerti üç gün içinde Obould’la karşılaşmayı umuyor.”</p>

  <p class="block2">‘Büyük planlarına gerçek şeklini vermeden önce ölmesini istiyor’, diye düşündü Drizzt ama cevap vermedi.</p>

  <p class="block2">Obould hakkında alınan her haber Gerti’nin onu yok etme isteğini arttırıyordu. Dişi dev, kendi gücünün ötesinde bir savaşın yaklaştığını görüyordu ya da, bu savaş gerçekleşmediğinde, Kral Obould Bol-Ok’un yükselişinin kendisini ne derece düşüreceğini biliyordu.</p>

  <p class="block2">Drizzt, kendisini Obould’a göndermesinin Gerti için riskli olduğunun farkındaydı; Obould zafer kazanırsa gücü daha da artacaktı. Gerti’nin bu riski göze alışı Drizzt’e, kadının çaresizliğini fazlasıyla açıklıyordu.</p>

  <p class="block2">Obould bütün kontrolü ele geçiriyordu, dolayısıyla Gerti kaybedecek hiçbir şeyi olmadığına inanıyordu.</p>

  <p class="block2">Drow, Obould üzerinde kazanacağı herhangi bir zaferin, hiçbir şekilde müttefiki olarak göremediği bir devin, Gerti Orelsdottr’ın bu denli yararına olacak olmasını tuhaf buldu. Shallows’taki saldırıyı, Gerti’nin duyarsız savaşçılarının, üzerlerine birbiri ardına iri kayalar yağdırdıkları kasabanın harap olmuş insanlarına gösterdiği umursamazlığı hatırladı. Eğer başarılı olup Obould’u öldürebilirse ork kuvvetleri, güçlü liderlerinin yokluğunda dağılacak ve birbirleriyle didişmeye başlayacaktı ve işte o zaman Drizzt, bu devlerle bir ateşkes yapmak zorunda kalacaktı.</p>

  <p class="block2">Drow ümitsizce başını salladı ve tıpkı hayatı söz konusu olduğu için daha önce düşüncelerinde kabullendiği gibi, bu fikri kalbinin derinliklerinde de kabullendi. Savaşın sona ermesi, karanlık ork sürüsünün deliklerine tıkılması ve o toprakların iyi halklara verilmesi herkes için daha iyi olacaktı. Hem Parlak Beyaz’a yüzlerce cücenin ve müttefiklerinin katledileceği bir saldın düzenlemenin ne gibi bir faydası olurdu ki?</p>

  <p class="block2">“Onunla savaşmaya hazır mısın?” diye sordu dişi dev ve Drizzt, ona baktığı zaman düşüncelerine fazlasıyla gömülmüş olduğunu ve kadının soruyu ilk defa sormadığını fark etti.</p>

  <p class="block2">“Üç gün,” dedi. “Obould üç gün içinde ölecek.”</p>

  <p class="block2">İki dev birbirlerine bakıp sırıttıktan sonra oradan ayrıldı.</p>

  <p class="block2">Drizzt bu sözü, iliklerine ve kalbine işleyinceye kadar, defalarca tekrarladı; yaşadığı tüm acıların ve kaybın karşılığında okuduğu bir dua olmasını sağladı.</p>

  <p class="block2">“Obould üç gün içinde ölecek,” dedi yüksek sesle ve dudakları bunun açlığıyla kıvrıldı.</p>

  <p class="block2">Sağındaki iki dev, Gündoğumu’nu fazlasıyla yakından izliyordu ama o soğuk ve aydınlık sabahın içinde Drizzt’in dikkatini pek de çekmiyorlardı. Solunda, kayalık ve verimsiz bir tepede, Gerti Orelsdottr ve Kral Obould gün ışığının altında durmuş konuşup tartışıyordu.</p>

  <p class="block2">Gerti her şeyi ayarlamıştı; Drizzt’i oraya kolay ve çabucak tırmanabileceği bir yere göndermiş, sonra da Obould’un tek başına gelmesini sağlamıştı.</p>

  <p class="block2">Drizzt, orkun hiçbir şeyden şüphelenmediğini düşündü; kendine fazlasıyla güveniyordu ve oldukça rahat gözüküyordu. Obould tepede Gerti’yle buluştuğu an gardım almıştı ama birkaç dakikalık bir konuşmadan sonra gözle görülür derecede rahatlamıştı.</p>

  <p class="block2">Drizzt, savunma inşaları üzerine tartıştıklarını biliyordu. Tüm yol boyunca, Parlak Beyaz’m güneyine yaptığı dört günlük yürüyüşte Drizzt, Kral Obould’un gözler önüne serdiği muhteşem planlarına tanıklık etmişti. Kuzeydeki pek çok tepe ve dağ sırtı inşa halindeydi; kaya duvarlar şekilleniyor geniş kalelerin temelleri atılıyordu.</p>

  <p class="block2">İki liderin olduğu yerle birleşen bir tümsekte yer alan yüzlerce ork, kayaların başında delicesine çalışıyor, güçlü bir savunma oluşturuyordu.</p>

  <p class="block2">Bu görüntüler yalnızca Drizzt’in işe bir an önce koyulma arzusunu kuvvetlendirdi. Obould’u arkadaşlarına ve kuzeydeki masumlara yaptıklarından dolayı öldürmek istiyordu. Geride kalanların hatırına, Obould’u öldürme ihtiyacı duyuyordu. Onun yapmaya başladıkları Drizzt’in herhangi bir orktan beklediği davranışlar değildi. Pek çok defa, hatta Menzoberranzan’dayken bile, goblinvari ırkların diğerlerinin hükmü altına girmesinin tek sebebinin birbirlerine 285j fr* bağlı olmamaktan kaynaklandığının söylendiğini duymuştu. Menzoberranzan’daki üstün matronlar bile, tek başlarına zayıf olacaklarından bir araya getirilen bir canavar ordusunun korkunç bir felaket yaratabileceğini bildiklerinden goblin ve ork kölelerine karşı daima gözlerini açık tutmuşlardı.</p>

  <p class="block2">Obould, en azından Dünyanın Omurgası’nda, birleştirici görevi görüyorsa ölmek zorundaydı.</p>

  <p class="block2">Dakikalar geçti ve Drizzt bilinçsizce palalarının kabzalarına uzandı. Sık sık, onlara en yakın uca giden ve iki figüre bakan pek çok orkun ve şamanınliderlerini izlediği tepeye gergince baktı.</p>

  <p class="block2">Birkaç dakika sonra ilgileri azalmıştı ama Drizzt bunun geçici bir şey olduğunu biliyordu.</p>

  <p class="block2">“Acele et Gerti,” diye fısıldadı.</p>

  <p class="block2">Drow gölgelerin içine geri dönüp irkildi ve Gerti, sanki onun ricasını duymuş gibi, Obould’a arkasını dönüp hızlı ve uzun adımlar atarak dağdan aşağı doğru yola koyuldu.</p>

  <p class="block2">Drizzt o denli şaşkındı ki neredeyse bu anı kaçırıyordu. Obould, Gerti’nin ani çekilişiyle belli ki savunmasız kalmıştı; ellerini kalçalarına dayamış, kuru kafa şeklindeki garip, devasa miğferinin buzlu göz deliklerinden etrafa bakıyor ve hayretle kadını izleyerek orada öylece duruyordu.</p>

  <p class="block2">Drow, tereddütü bir kenara bırakıp sessiz ve hızlı adımlarla yamaca sıçradı. Tepeye, orkun birkaç adım uzağına çıktı ve bir an için koşup Obould, varlığının farkına bile varamadan onu öldürmeyi istedi.</p>

  <p class="block2">Fakat ork kralı ona doğru döndü ve Drizzt olduğu yerde durmak zorunda kaldı.</p>

  <p class="block2">“Senin yanında bir müttefikin olmadan durmaya asla cesaret edemeyeceğini düşünmüştüm,” dedi drow ve palaları elinde belirdi; hareketi öylesine hızlı ve akıcıydı ki sanki o palalar eline bir büyü sayesinde gelmiş gibiydi.</p>

  <p class="block2">Drowu gören Obould’un dudaklarından sessiz bir inilti yayıldı.</p>

  <p class="block2">“Drizzt Do’Urden?” diye sordu, ağzından çıkan her hecede inlemesi devam etti. “Adımı bilmen iyi bir şey,” diye cevapladı Drizzt ve yana doğru yürümeye başladı. Obould da ona doğru dönüyordu. “Bilmeni istiyorum. Ayrıca bu sabah neden öleceğini de anlamanı istiyorum.”</p>

  <p class="block2">Obould’un kıkırdayışı öylesine fesattı ki devam eden iniltisinin içinde güçlükle ayırt ediliyordu.</p>

  <p class="block2">Sağ elini yavaşça havaya kaldırdı ve sol omzunun arkasına götürüp muhteşem kılıcının büyük kabzasını kavrayarak kılıcı ağır ağır dışarı çıkardı. Kının uzunluğu kılıcın yarısı kadardı, böylece kılıç kılıfından kurtulduğu anda Obould onu önüne getirdi. Drizzt diğer tepeden yükselen bir haykırış duydu ama bunun bir önemi yoktu. Ne Obould ne de kendisi için bir değer taşıyordu. Drizzt başka bir gürültü duydu ve kendisine doğru koşan bir ork grubuyla yaylarını hazırlayan bir başka ork grubu olduğunu gördü ama Obould elini onlara doğru kaldırınca hepsi olduğu yerde durup silahlarım indirdi. Ork kralı, bu dövüşü en az kendisi kadar istiyordu.</p>

  <p class="block2">“Bruenor için öyleyse,” dedi Drizzt ve Obould’un kan çanağına dönmüş sarı gözlerinin üzerindeki kaşlarının çatılmasına bir anlam vermeye çalışmadı. “Shallows ve orada ölen herkes için.”</p>

  <p class="block2">O, daireler çizmeye devam ettikçe Obould da onunla birlikte döndü.</p>

  <p class="block2">“Kara Ok Krallığı için,” dedi Obould. “Orkların yükselişi ve Gruumsh’un zaferi için. Cücelerin, elflerin ve insanların uzun zamandır kendilerine atfettikleri günışığına dönüşümüz için!”</p>

  <p class="block2">Bu sözler Drizzt’in iliklerine kadar ürpermesine neden oldu ama drow, orkun tam olarak ne hissettiğini anlayamayacak kadar öfke doluydu.</p>

  <p class="block2">Drizzt, düşmanını her açıdan görmeye, orkun muhteşem zırhında bir açık yakalamaya çalışıyordu ama drow, kendini Obould’un hipnotize edici bakışlarının, muhteşem liderin üzerine diktiği gözlerindeki saf yoğunluğun altında sıkışmış buldu. Drizzt bu kan çanağına dönmüş gözler karşısında öylesine donup kalmıştı ki son saniyede hareket edip kalçalarını geriye oynatmasaydı görkemli kılıcın darbesiyle ortadan ikiye kesilecekti.</p>

  <p class="block2">Obould, elinin tersiyle bir hamle savurarak öne atıldı. Sonra kılıcını tekrar tekrar, ikinci ve üçüncü kez geri çekilen drowa doğru salladı.</p>

  <p class="block2">Drizzt dönüp çevik bir hareketle yana kaçtı; o geriye gittikçe hızlı adım atan ayakları dengede durmasını sağlıyordu. Obould’un hamlelerinin tek elle karşılık verilemeyecek kadar güçlü olduğunu farkedince kendisine yönelen kılıca palalarından biriyle karşı koyma arzusunu bastırmak zorunda kaldı. Drow, sürekli üzerine gelen Obould’u kendi ritmine uydurmaya çalışıyordu. Onun yöntemini kavrayınca uzakta durmanın en iyisi olduğuna karar verdi. Böylece iki yana genişçe açtığı kollarıyla palalarını sağda ve solda tutup sadece çevikliğinden ve ayaklarından faydalanarak Obould’un hamlelerinin hedefine ulaşmasına engel oldu.</p>

  <p class="block2">Ork kralı gürledi ve daha da öfkeyle saldırdı; neredeyse pervasızca davranıyordu. Kılıcını savurup ileri atıldı. Kılıcını tekrar yana salladıktan sonra ileriye çevirerek öne fırladı. Fakat Drizzt’in geriye doğru attığı adımlar Obould’un ileriye doğru attıklarından daha hızlıydı ve ork hiçbir şekilde ona yakınlaşamıyordu. Dengesi her zamanki gibi kusursuz olan usta drow savaşçısı, kılıcın geçip gitmesine izin verip kanlı gözün bir saniyelik kırpılma anında yönünü değiştirdi. Ork, onu omzuyla durdurmaya çalışan Obould’un yanından koşarak geçti. Tek bir hamleyle iki palasını da Obould’a yöneltti ve zırh onları durdurunca Drizzt aniden yarım bir daire çizdi, sonra aynısını yeniden tekrarladı ve bu kez daha yükseğe nişan alarak palalarını birbiri ardına Obould’un madeni gözlerine doğru gönderdi.</p>

  <p class="block2">Obould inledi ve muhteşem kılıcı havayı yardı; yalnızca havayı yarabildi çünkü Drizzt çoktan menzilden çıkmıştı.</p>

  <p class="block2">Ama hamlelerinin, dört sağlam darbesinin hiçbir işe yaramadığını, kuru kafa miğferin yarı saydam göz deliklerinde bir sıyrık bile açmadığını gören Drizzt’in gülümsemesi anında dağıldı.</p>

  <p class="block2">Ve Obould yeniden üzerine geliyor, onu eğilmeye, yana kaymaya ve hatta darbelerini bertaraf etmeye zorluyordu. Obould’un güçlü hamlesi drowun kolunun uyuşup titremesine neden oldu. Bir başka açık daha yakalayan Drizzt atağa geçti ve Parıltı, Obould’un boğazına doladığı grimsi sargıyı kesti.</p>

  <p class="block2">Ve kayda değer hiçbir şey elde edemeyen Drizzt ileri atılıp ağır kılıcın muazzam hamlesinin altından geçerken neredeyse saçının bir kısmını kaybetti. Başka bir zalim saldırıyla karşılaşan Drizzt, Obould’un bu açıkları bile bile verdiğini ve her birinin birer tuzak olduğunu fark etti.</p>

  <p class="block2">Buna hiçbir anlam veremedi ve kalçalarını sağa, sola, arkaya kıvırırken, hatta yana takla atarken vahşiyi ve zırhını incelemeye, çaresizce bir zayıf nokta aramaya devam etti ama Obould’un bacakları bile o görkemli zırhın içine gömülüydü.</p>

  <p class="block2">Muhteşem kılıç tam önüne uzanırken Drizzt havaya sıçradı. Yere yumuşak bir iniş yaptı ve düşmanına doğru atağa geçti. Obould, kılıcını içgüdüsel olarak onun önüne fırlatarak karşılık verdi.</p>

  <p class="block2">Kılıç alevler savurdu ama her zaman tetikte olan Drizzt kusursuz bir şekilde karşılık vererek kılıcın karşısına Buzölüm’ü çıkardı.</p>

  <p class="block2">Palanın büyüsü kılıcın alevlerinden üstündü; onları kızgın gri bir dumana çevirerek söndürdü ve bu kez aniden hazırlıksız yakalanan tam da drowun üzerinde hakimiyet kurmaya başlayan Obould oldu.</p>

  <p class="block2">Tereddütü Drizzt’e başka bir açık verdi ve drow farklı bir yöntem denedi; eğilip orkun bacaklarının arasına daldı. Dönmeyi ve böylece Obould’un yere devrilmesini sağlamayı umuyordu.</p>

  <p class="block2">Zırhlı kaplumbağa sırtüstü debelenirken nasıl savaşabilirdi ki?</p>

  <p class="block2">Bu zekice düşünce Kral Obould’un ağaç kökü kadar sağlam bacaklarıyla karşılaşınca dağılıp gitti.</p>

  <p class="block2">Drizzt, orka bütün gücüyle vurmuş olsa da Obould yerinden bir adım bile kımıldamamıştı.</p>

  <p class="block2">Drow şaşkın olsa da hemen, Obould kılıcını çevirip emeklediği yerde kendisini doğramadan önce hareket etmesi gerektiğini biliyordu. Kımıldamaya başladı ve bu kılıç hamlesinden de kaçabilecek kadar hızlı olduğunu anladı.</p>

  <p class="block2">Ama Obould da bunun farkındaydı ve bu yüzden kılıcını kullanmak yerine kuvvetli bir tekme savurdu.</p>

  <p class="block2">Zırhlı ayakları Drizzt’in göğsünü ezdi ve drowun üç metre uçup zemine sırtüstü sertçe düşmesine neden oldu. Nefesi kesilen Drizzt, Obould’un kılıcı, üzerine inerken yana yuvarlandı ve böylece kılıç az önce yatıyor olduğu yerdeki taşı ortadan ikiye ayırdı.</p>

  <p class="block2">Drow, kıvrılıp dönerek bütün hızıyla hareket etti ve bir başka darbeden daha son anda kurtuldu.</p>

  <p class="block2">Obould artık tamamen saldırıya geçmiş olduğundan kendini ikinci tekmeden kurtarmayı başaramadı. Bu darbe bir kez daha yuvarlanmasına neden oldu. Sonunda drow yeniden ayağa kalkmasını sağlayacak bir geri takla atacak kadar doğrulmayı başardı ve kendisine saldıran orkla karşı karşıya geldi.</p>

  <p class="block2">Drizzt bağırıp hücuma geçti fakat tek bir adımla yana kaydı. Kazanamayacaktı, bu yüzden kaçtı.</p>

  <p class="block2">Kayalık yamacın aşağısına doğru koştu; diğer tepede yer alan orkların bağırışları ve Obould’un alay sözcükleri her adım atışında kendisini takip ediyordu. Okçuların görüş alanından çıkmak için karşısına çıkan bir dönemeci hızla döndükten sonra yeniden yokuş aşağı yöneldi. Yeri eşeleyen Gündoğumu’nun kendisini beklediğini görünce kalbi yerinden fırlayacak gibi oldu. Ata yaklaştığı zaman pegasusun koşum takımının takılı olmadığını fark etti.</p>

  <p class="block2">Daha Drizzt onun tepesine sıçrarken Gündoğumu koşmaya başladı ve sadece birkaç adım sonra at muhteşem kanatlarını açarak havalandı.</p>

  <p class="block2">Atışı başlatan Gerti oldu; havaya kanatlı atın ve sürücüsü drowun pek de uzağına isabet etmeyen bir kaya fırlattı. Yanındaki düzinelerce dev de gökyüzünü iri kayalarla doldurdu.</p>

  <p class="block2">Ama Gerti’nin kesin talimatları üzerine hiçbiri drowa isabet etmedi. Pegasus yana yatınca dişi dev, drowun dikkatini çekmeyi başardı ve Drizzt’in hafifçe salladığı başı ikisi arasında her şeyi açıklığa kavuşturdu.</p>

  <p class="block2">“Başarısızlığa uğradı. Neden onu öldürmüyoruz?” diye sordu Gerti’nin yanındaki dev.</p>

  <p class="block2">“Bu sadece Obould’a olan nefretinin artmasına sebep olacaktır,” diye açıkladı dişi dev. “Yeniden deneyecektir. Bu oyundaki rolü henüz bitmedi.”</p>

  <p class="block2">Sözlerini tamamladıktan sonra tepeye baktı ve arkasında Gruumsh ve onun için haykıran ork ve samanlarla, meydan okurcasına kaldırdığı kılıcıyla mütehakkim bir şekilde duran Obould’u gördü.</p>

  <p class="block2">Gerti bakışlarını yeniden Drizzt’e çevirdi ve tahmininin doğru olmasını diledi.</p>

  <p class="block2">“Onu öldürmenin bir yolunu bul Drizzt Do’Urden,” diye fısıldadı. Sesindeki çaresizliği fark etti ve bundan hiç hoşlanmadı.</p>

  <p class="block">&nbsp;</p>

  <p class="block">&nbsp;</p>

  <p class="block3">Hayatta birey ve toplum, şimdi ve gelecek arasında kurulacak bir denge vardır. Dünya kendi çıkarlarına göre hareket eden sayısız tiran, bugünü yaşamak uğruna geleceği harcayan sayısız bencil erkek ve kadın barındırmıştır. Kuramsal olarak önceliği topluma verip geleceği daha iyi bir hale getirmek için uğraşanları alkışlarız.</p>

  <p class="block3">Karanlıkaltı‘nda yaşadığım deneyimlerden sonra, o denli yalnızdım ve sadece o gün hayatta kalabilmek için öylesine uğraşıyordum ki gelecek benim için ‘ertesi gün ‘den başka bir şey ifade etmiyordu, kendimi az önce söylediğim şeye; arzulanan hedefe yöneltmeye uğraştım. Arkadaş edinip arkadaşlığın gerçekte ne demek olduğunu öğrendikçe toplumun gücünün bireyin ihtiyaçlarının çok daha ötesinde olduğunu görüp bunun değerini anladım ve güç, karakter ve topluluk olarak gelişmiş kültürlerin varlığının bilincine vardıkça yüzyıllar boyu yaptığım bütün seçimlere bir tarihçi gözüyle bakmaya çalıştım. Uzun vadeli amaç, kısa vadeli kazancın önüne yerleştirildi ve bu amaç da, yine, bireyin değil toplumun ihtiyaçlarına dayanıyordu.</p>

  <p class="block3">Innovindil ile yaşadığım deneyimlerden, kaybedilmiş arkadaşların ve hiç fark edilmemiş aşkların gerçekliğini gördükten sonra sadece yarı haklı olduğumu anladım.</p>

  <p class="block3">‘Elf olmak zaman aralıklarını bilmektir. Elf olmak pek çok kısa hayat döngüsü yaşamaktır.’ Bunun doğru olduğunu öğrendim ama bir şey daha vardı. Elf olmak yaşamaktır; uzun vadeli arzular bağlamında yaşanılan her andan zevk almaktır. Hayatın neşesini sağlayan tek şey uzak umutlar olamaz.</p>

  <p class="block3">Anı yakala, günü yaşa. Neşeyle dol ve umutsuzluğa karşı bütün gücünle savaş.</p>

  <p class="block3">Hayatımın son yıllarında muhteşem bir şeye sahiptim. Sevdiğim kadına sahiptim ve o en iyi arkadaşlarımdan biriydi. Her ruh halimi ve beni hem iyi hem de kötü yanlarımla kabul eden biriydi.</p>

  <p class="block3">Beni asla yargılamaz, sadece kendi içimdeki cevapları bulabilmem için cesaretlendirirdi. Onun gür saçlarında yüzümü dayayabileceğim güvenli bir yer buldum. Mavi gözlerinin ışığında kendi ruhumun yansımasını gördüm. Adı Drizzt Do ‘Urden olan bu bulmacanın son parçasını buldum.</p>

  <p class="block3">Sonra onu kaybettim; bunların hepsini kaybettim.</p>

  <p class="block3">Ve sadece Cattibrie’yi kaybettiğim zaman tereddütümün ne denli aptalca olduğunu anladım.</p>

  <p class="block3">Reddedilmekten korktum. Sahip olduğumuz şeyi alt üst etmekten korktum. Bruenor ‘un ve daha sonra Abyss ‘ten dönecek olan Wulfgar ‘ın tepkilerinden korktum.</p>

  <p class="block3">Korktum ve korktum ve bu korku bir kez daha hareketlerime engel oldu.</p>

  <p class="block3">Hepimiz bunu ne kadar da sık yapıyoruz… Mantıksız korkuların, davranışlarımızı felce uğratmasına ne kadar da çok izin veriyoruz… Savaşta bunu yapmıyorum; bir düşmanımla kılıç çarpıştırmaktan asla kaçınmıyorum ama yaraların bir bıçak darbesinin açabileceğinden çok daha derin olduğunu bildiğim aşkta ve arkadaşlıkta… Innovindil, ayaz devlerinin ininden kaçtı ve şimdi ben de özgürüm. Onu bulacağım. Onu bulacağım ve oluşturduğumuz bu arkadaşlığa sımsıkı tutunacağım. Yaşadığımız şey bunun ötesine geçerse korkularımın bana ket vurmasına izin vermeyeceğim.</p>

  <p class="block3">Çünkü bunu yitirdiğim zaman, ölümün kapısında yattığım ya da o benden herhangi bir şekilde veya bir canavarın pençesiyle alındığında pişmanlık duyacağım hiçbir şey olmayacak.</p>

  <p class="block3">Shallows ‘ta öğrenilen ders buydu.</p>

  <p class="block3">Bruenor ‘un düşüşünü ilk gördüğümde, arkadaşlarımı kaybettiğimi ilk öğrendiğimde Avcı ‘nin kabuğuna çekildim, acıyı yadsıyan içgüdüsel öfkeye sığındım. Innovindil ve Tarathiel beni bu yıpratıcı, kendi kendime zarar vermemi sağlayacak durumdan çekip çıkardı ve şimdi Shallows ‘ta yatan en büyük trajedinin düşüş değil, onun öncesinde kalan kayıp yıllar olduğunu anlıyorum.</p>

  <p class="block3">Aynı hatayı bir kez daha yapmayacağım. Toplum, bireyin üzerinde yer alıyor; iyi bir gelecek arzusu anlık dileklerden baskın çıkıyor. Ama belki de o kadar çok değil. Artık bulunması gereken bir denge olduğunu biliyorum; çünkü kendini düşünmemek, bencillik kadar büyük bir suçtur ve tamamıyla fedakarlıkla dolu, neşesiz bir yaşam sonunda yalnız ve boş bir var oluştur.</p>

  <p class="block3">Drizzt Do ‘Urden</p>

  <p class="block4">BİR KEZ DAHA GEDİĞİN İÇİNE</p>

  <p class="block2">Innovindil’in kaçtığını biliyordu tabii ki ama Drizzt, bu açık ve sakin akşamüstünde kayalık düzlüğün üstünde uçan iri yaratığın uçuşunu gördüğünde kalbinin yerinden fırlayacak gibi oluşunu inkar edemezdi. Gündoğumu’nu takibe koşmuş ve en az onun kadar heyecanlanan pegasus bütün hızıyla hedefe doğru uçmuştu. Birkaç saniye sonra Drizzt, kendisinin de görüldüğünün farkına vardı; yandaşları onun tarafına dönmüş ve Günbatımı’nın kanatları havayı en az Gündoğumu’nunki kadar hevesli bir şekilde yarıyordu.</p>

  <p class="block2">Kısa bir süre sonra hem Drizzt hem de Innovindil birbirlerini açıkça gördüler. İki kanatlı at birbirlerinin üzerine kapaklanıp daireler çizdikten sonra geri döndü. O an iki sürücü de atları kontrol etmiyordu; Gündoğumu ve Günbatımı, gökyüzü balesi, neşe dansı yaparcasına uçtular; yan yana hareket ediyor, ani alçalmalarla birbirlerinden ayrılıyor ve sonra hem InnovindiPi hem de Drizzt’i nefessiz bırakan bir hızla yeniden birleşiyorlardı.</p>

  <p class="block2">Sonunda bir taşın üzerinde durdular; elf ve drow, atların üzerinden inip birbirlerinin kollarına atladılar. Innovindil yüzünü Drizzt’in gür beyaz saçlarına gömerek, “Seni kaybettiğimi sandım” <span class="calibre1">d</span> iye haykırdı. Drizzt cevap vermedi, sadece kadını sımsıkı kucakladı. Hiçbir zaman gitmesine izin vermek istemiyordu.</p>

  <p class="block2">Innovindil ondan bir kol mesafesi kadar uzaklaştı, gözlerine inanamıyormuşçasma başını sallayarak drowa baktı ve ona yeniden sarıldı.</p>

  <p class="block2">Yanlarındaki Gündoğumu ve Günbatımı toprağı eşeledi, başlarını birbirine yakınlaştırdıktan sonra atlayıp sıçrayarak dörtnala koşmaya başladılar.</p>

  <p class="block2">Innovindil yeniden drowdan uzaklaşarak, “Ve Gündoğumu’nu kurtardın,” dedi nefes nefese; Drizzt kadının yanaklarından yaşlar süzüldüğünü gördü.</p>

  <p class="block2">“Öyle de denebilir,” diye cevapladı ruhsuzca. Innovindil ona merakla baktı.</p>

  <p class="block2">“Anlatacak bir hikayem var,” dedi Drizzt. “Kral Obould’la savaştım.” “Öyleyse ölmüş demektir.”</p>

  <p class="block2">Drizzt’in kasvetli sessizliği her şeyi açıklıyordu.</p>

  <p class="block2">“Seni burada bulacağımı düşünmüyordum,” dedi bir dakika sonra. “Aykorusu’na dönmüş olacağını zannediyordum.” “Döndüm ve halkımın çoğunun Mithril Salonu’na yardım etmek için nehrin karşısına geçtiğini öğrendim. Cüceler doğu kapısını açıp Felbarr Kalesi’yle birleştiler. Şu anda bile savunmalarını güçlendiriyorlar. Ayrıca Mithril Salonu’nu Silver MarchesTn diğer krallıklarıyla birleştirebihnek için Surbrin Nehri’nin karşısına uzanan bir köprü inşa etmeye başlamışlar.”</p>

  <p class="block2">“İyi haberler,” dedi drow.</p>

  <p class="block2">“Obould’u kovmak kolay olmayacak,” diye hatırlattı Innovindil ve drow başıyla onayladı. “O halde güneye, doğu kapısına mı uçuyordun?” diye sordu Drizzt.</p>

  <p class="block2">“Henüz değil,” diye cevapladı Innovindil. “Bölgeye bir göz atıyordum. Mithril Salonu’ndaki topluluğun önüne çıkmadan önce Obould’un buradaki bütün çalışmalarını görmek istedim.”</p>

  <p class="block2">“Ve gördüklerin pek de umut vaat edici değildi.” “Obould’u kovmak kolay olmayacak,” dedi elf yeniden.</p>

  <p class="block2">“Bunu ben de gördüm,” dedi Drizzt. “Gerti Orelsdottr, Kral Obould’un, adını Kara Ok Kalesi koyacağı muazzam bir ork şehri kurma amacıyla Dünyanın Omurgası’nin kuzeydoğusuna devasa bir ork birliği gönderdiğini söyledi.”</p>

  <p class="block2">“Gerti Orelsdottr?” dudaklarından dökülen isme inanamayan Innovindil’in ağzı bir karış açıldı.</p>

  <p class="block2">Drizzt gülümsedi. “Sana anlatılacak bir hikayem olduğunu söylemiştim.”</p>

  <p class="block2">İkili sessiz ve korunaklı bir yere ilerledi ve Drizzt hikayesini, yeraltı nehrinden kaçışının tüm detaylarını, Gerti Orelsdottr’m şaşırtıcı kararlarını anlattı.</p>

  <p class="block2">“Guenhwyvar hayatını kurtardı,” dedi Innovindil ve Drizzt karşı çıkmadı.</p>

  <p class="block2">“Ve ayaz devleri şaşırtıcı denecek kadar öngörürü davrandı,” diye ekledi Drizzt.</p>

  <p class="block2">“Bu tüm bölge için iyi bir haber,” dedi Innovindil. “Ayaz devleri, Obould’un yanından çekilirse ork kralı güçsüzleşir.” Drizzt, bölge üzerinde uçarken gördüğü savunma inşalarını göz önünde bulundurunca bundan pek de emin olamadı. Hatta Gerti’nin, Obould’un yanından çekilip çekilmediğinden bile emin değildi. Obould’dan vazgeçiyorlardı evet peki ama onun asıl amacından?..</p>

  <p class="block2">Innovindil, drowun şüphe dolu ifadesini görünce, “Halkımın, cücelerin ve insanların ayaz devlerinin eşlik etmediği orklarla daha rahat mücadele edeceğinden eminim,” dedi.</p>

  <p class="block2">“Doğru,” diye kabullendi Drizzt. “Ve belki de bu istilacı ordunun yaşayacağı büyük aşınmanın sadece başlangıcıdır. Ork kabileleri tek bir lidere nadiren sadık kalmıştır. Belki özlerinde yatan yeniden ortaya çıkar ve dağ sırtlarında orklara karşı orkların savaşını sunar.”</p>

  <p class="block2">“Domuz suratlı yaratıklar üzerindeki baskıyı arttırmalıyız,” dedi Innovindil; yüzüne aptal bir gülümseme yayılıyordu. “Şimdi onlara Obould Bol-Ok’un bahtsız gezisini izlemekle çok da akıllıca bir seçim yapmamış olduklarını hatırlatma zamanı.”</p>

  <p class="block2">Drizzt’in eflatun gözleri ışıldadı. “Tüm gözcülüğü tepeden yapmamızın hiçbir anlamı yok. Yere inmeli, düşmanımızın cesaretini yine ve yeniden test etmeliyiz.”</p>

  <p class="block2">“Hatta kırmalıyız?” dedi Innovindil gülümsemesi yüzüne iyice yayılarak.</p>

  <p class="block2">Drizzt ellerini ovaladı. Obould’la yaptığı savaşı kazanamadığından dolayı onunla yeniden dövüşmeye can atıyordu. O gün, gün doğmadan önce, bir çift kanatlı at, sürücülerini ork askerlerinin küçük kampının üzerine taşıdı. Zemine güçlü bir iniş yaptılar. Yan yana hareket eden drow ve ay elfı atlarından indiler, dörtnala giden pegasuslarm arkasından dengeli bir şekilde koşarak kampın merkezine ilerlediler ve orkların kaçışmasına neden oldular.</p>

  <p class="block2">O karmaşa anında hem Drizzt hem de Innovindil birkaç darbe indirmeyi başardı ama hiçbiri tek bir düşmana yoğunlaşacak kadar yavaşlamadı. Gündoğumu ve Günbatımı kampın öbür ucuna gidinceye kadar iki elf birleşmiş, kol kola girmiş, ölümcül ve kusursuz bir ahenkle bıçaklarını savuruyordu.</p>

  <p class="block2">Zalimlerin, saldırıdan fazlasıyla korkup kafalarının karışıklığıyla kendilerini savunmaktansa kaçmaya çalışmalarına rağmen o kamptaki yirmi üç orkun hepsini öldürmediler. Bu savaş, ork öldürmek kadar düşmana bir mesaj gönderme amacı taşıyordu. Savaşın vahşet dolu anlarında Gündoğumu ve Günbatımı üzerlerine düşen görevi kusursuzca yerine getirmiş, orkların üzerlerine inip kafalarını tekmelemiş, hatta savunma pozisyonu alıyor gibi duran bir ork grubunun tam tepesine çullanmışlardı.</p>

  <p class="block2">Kısa bir süre sonra Drizzt ve Innovindil yeniden atlarının sırtına binmiş tüm hızlarıyla ilerliyordu; alacakaranlık belirdiğinden uçmuyor, kayalık ve karlı zeminde dörtnala koşuyorlardı.</p>

  <p class="block2">Mesaj iletilmişti.</p>

  <p class="block2">Ork, kanlı bıçağın ucuna, yerde kıvranan son kurbanına baktı. Üç hamlede onu yere indirmiş, kolunu almış, can çekişen orkun neredeyse tüm gövdesi uzunluğunda uzun ve derin yaralar açmıştı. Yerdeki orkun deri giysisi o denli kan içinde kalmıştı ki yaratığı görenler en az üç kez bıçakladığını düşünürdü.</p>

  <p class="block2">Khazid’hea’nm güzelliği işte buydu; kötücül kılıç ne deriye, ne kemiğe ne de metale takılırdı.</p>

  <p class="block2">Sezgili kılıcın lakabı ve kullanıcısıyla iletişim halindeyken kullandığı isim ‘Kesici’ydi ve Kesici yeni kullanıcısının oldukça uygun bulacağı bir isimdi.</p>

  <p class="block2">Pek çok ork kılıcı ele geçirmek için kullanıcısına meydan okumuştu. Hepsi, hatta ona saldıran bir çift ve bölgedeki en iyi savaşçı olarak anılan bir ork bile yere serilmişti.</p>

  <p class="block2">Başaramayacağımız bir şey var mı? diye sordu kılıç orka ve yaratık dişlerini gösterip gülümseyerek karşılık verdi. Yenemeyeceğimiz bir düşman var mı?</p>

  <p class="block2">Aslında Khazid’hea, orkun acınası bir tip olduğunu düşünüyor ve öldürdüğü tüm orkların kullanıcısının daha basit bir silah taşıyor olması durumunda onu yenebileceğini biliyordu. Hatta savaş süresince kullanıcısını telepatik olarak yöneten Khazid’hea, en güçlü düşmanlarının karşısındayken orku yanlış yere yönlendirmeyi ve böylece rakibin savaşı kazanıp kendisini ele geçirebilme olasılığını aklından geçirmişti.</p>

  <p class="block2">Ama o an için Khazid’hea o riskleri almak istememişti. Her ne kadar çok başarılı olmasa da kendisini elinde tutan savaşmayı bilen bir orktu ve Khazid’hea onu kolaylıkla yönetebilirdi.</p>

  <p class="block2">Sezgili kılıç o orku kullanarak gerçekten değerli bir arkadaş bulmayı umuyordu ve o kişi karşısına çıkıncaya kadar orkla idare edecekti.</p>

  <p class="block2">Kılıç, kendini Obould Bol-Ok’un güçlü ellerinde hayal etti.</p>

  <p class="block2">Aklında bu güzel düşünceyle Khazid’hea kendisini o anki kullanıcısına adadı.</p>

  <p class="block2">Bu son savaş, bu son ork cesedi yeni rakiplerin belirmesine engel oldu. Diğer bütün orklar, kılıç kullanıcısı orkla ve onun yeni, ölümcül silahıyla muhatap olmak istemediklerini açıkça belirtecek bir şekilde savunma pozisyonlarını aldı. Bunun üzerine Khazid’hea yeniden kınına döndü; görevi tamamlanmıştı ama açlığı bastırılmaktan çok uzaktı.</p>

  <p class="block2">O açlık hiçbir zaman bastırılamazdı. O açlık, kılıcın Delly Curtie’ye uzanıp bir zamanlar oldukça yetenekli bir kullanıcı olan ve kapısının dışında bir savaş patlak veriyor olsa da yakın bir zamanda yeniden dövüşemeyecek Cattibrie’nin ellerinden kurtulmasına neden olmuştu. O açlık Khazid’hea’nm, Delly’i muhteşem nehrin huzurlu mekanından ayırıp kuzeyin vahşiliğine göndermesini sağlamıştı.</p>

  <p class="block2">Khazid’hea huzurdan nefret ederdi.</p>

  <p class="block2">Böylece kılıç, ilerleyen birkaç gün boyunca, hiçbir ork kendisine meydan okumaya cesaret edemediğinden, ortalığı karıştırmak üzere harekete geçti. Khazid’hea planını uygulamaya başladı; orka bir şeyler fısıldıyor, ona Obould’un yerine geçme vaatleri vererek yaratıkla alay ediyordu.</p>

  <p class="block2">Yapamayacağımız bir şey var mı? diye sorup durdu kılıç.</p>

  <p class="block2">Fakat Khazid’hea ne zaman Obould’un konusunu açsa şaşırtıcı denecek kadar inatçı bir direnişle karşılaştı. Ork, bütün orklar liderlerinin standartların üzerinde olduğunu düşünüyordu.</p>

  <p class="block2">Khazid’hea’nm orku, Obould’un ayağını kaydırıp yerine geçmeye zorlamasının ondan tanrı olmasını istemekle eş değer olduğunu anlaması biraz zaman aldı. Sezgili kılıç bu gerçekliğin farkına vardığında uygun zamanı beklemek ve alternatif bir hedef seçebilmek için ork ordusunun yapısını öğrenmeyi umarak taleplerinden vazgeçti.</p>

  <p class="block2">Dünyevi işler ve sıkıcı bir huzurla dolu o günlerde Khazid’hea çok iyi bildiği bir ismin fısıldanışını duydu.</p>

  <p class="block2">“Drowun, Kral Bruenor’un arkadaşı Drizzt Do’Urden olduğunu söylüyorlar,” dedi bir ork içlerinde kılıç taşıyıcısının da olduğu başka bir ork grubuna.</p>

  <p class="block2">Sezgili kılıç söylenenlerin hepsini iyice dinledi. Görünüşe bakılırsa Drizzt ve bir arkadaşı bölgedeki ork kamplarına saldırıp yığınla ork öldürüyordu.</p>

  <p class="block2">Kılıç kullanıcısı gruptan ayrıldığı an Khazid’hea, onun aklına girdi.</p>

  <p class="block2">Drizzt Do’Urden’in kellesini Kral Obould’a götürürsen ne kadar değerli olursun, dedi şeytani kılıç ve sözlerini zafer ve övgü görüntüleriyle, şampiyon orkun ayaklarının dibinde yatan ölü drowun, dans eden ve kendisine iltifatlar yağdıran samanların, şampiyonun tek bir bakışıyla baygınlık geçiren dişi orkların imgeleriyle destekledi.</p>

  <p class="block2">Şüphenin varlığını hissettiği an Onu öldürebiliriz, diye söz verdi. Sen ve ben Drizzt Do ‘Urden ‘i yenebiliriz. Onu iyi tanıyor ve zayıflıklarını biliyorum.</p>

  <p class="block2">O gece kılıç taşıyıcısı, katil kara elf hakkındaki dedikoduları yayan orka daha anlamlı sorular sormaya başladı. Saldırılar nerede gerçekleşmişti? Bu işe drowun karıştığından eminler miydi?</p>

  <p class="block2">Ertesi gün kılıç kullanıcısı, elindeki ve aklındaki Khazid’hea ile birlikte arkadaşlarının arasından ayrılıp kurbanını bulup zaferine ulaşma arzusuyla kayalık zeminde hızla yol aldı.</p>

  <p class="block2">Fakat Khazid’hea için bu arayışın tek amacı yeni ve çok değerli bir kullanıcı bulmaktı.</p>

  <p class="block4">ŞİKAYET</p>

  <p class="block2">Mithril Salonu’nun toplantı odası aylardır hiç olmadığı kadar boştu ama odaya yayılan havanın o ankinden daha ağır olması mümkün değildi. Dört oyuncu, yuvarlak bir masanın etrafına birbirlerine eşit uzaklıklarda oturmuştu; hepsi de odanın bir köşesinde yer alıyordu ve böylece sembolik tahta ve kürsüye diğerinden daha yakın bir yerde bulunmuyordu.</p>

  <p class="block2">Son muhafızlar da oradan ayrılıp kapılar kapandığında, Kral Bruenor, akranlarına ya da akranı olduğunu düşündüğü iki kişiyle tam karşısında oturan ve katlanmak zorunda olduğu birisi olarak gördüğü üçüncüyedikkatle baktı. Solunda diğer cüce; Kral Emerus Warcrown oturuyordu. Kaşları çatıktı, sakalı düzgünce kesilmişti ama aradan kırları gözüküyordu. Fakat Bruenor bunun için onu nasıl suçlayabilirdi ki? Emerus neredeyse Battlehammer Klanı’nın kaybettiği kadar çok cücesini, çok daha ani ve harap edici bir şekilde, kaybetmişti.</p>

  <p class="block2">Bruenor’un sağında gerçekten saygı duyduğu bir diğer müttefiki oturuyordu. Gümüşay’ın Leydi Alustriel’i, Bruenor’un ve Mithril Salonu’nun çok eski bir arkadaşıydı. Kara elfler, cücelerin mekanını istila ettiği zaman Alustriel, kendi halkından fazlasıyla kişiyi kaybetmek pahasında da olsa Bruenor’un ve halkının yanında yer almıştı. Alustriel’in savaşçılarının çoğu Bekçi Vadisi’ndeki drowlara karşı savaşırken ölmüştü. Alustriel her zamanki kadar muhteşem ve güzel gözüküyordu. Uzun, koyu yeşil bir cübbe giymişti ve heykelsi yüzüyle gümüş saçlarının üzerindeki gümüş bir taç güzelliğini iyice ortaya çıkarıyordu. Herkes kadının çok güzel olduğunu düşünüyordu ama onda bundan öte bir şeyler daha vardı; güçlü, çekici ve ağırbaşlıydı. Bruenor kaç aptal adamın, kadının güzel yüzünü sahip olduğu tek güç olarak görüp Alustriel’i hafife aldığını merak etti. Cücenin karşısında Nesmeli Galen Firth oturuyordu. Pis olan, perişan gözüken, pek çok yaraya sahip adamın savaştan yeni çıktığı açıktı. Ayrıca yeniden savaşa dönmek için duyduğu arzuyu da defalarca dile getirmişti.</p>

  <p class="block2">Bruenor elbette buna saygı duyabilirdi ama yine de adama saygı duymakta zorlanıyordu. Ne Nesme’de kendisine ve arkadaşlarına sergilenen tavrı ne de “Wulfgar’ı<span class="calibre1">n halkına ait ve kendisinin desteklediği bir topluluk olan Settlestone’a olan olumsuz yaklaşımlarını unutmuştu. Ama Alustriel tarafından bir akran olarak görülüp getirilen Galen, halkının temsilcisi olarak Mithril Salonu’nda oturuyordu. “Sadece Gümüşay adına değil aynı zamanda Everlund ve Sundabar için de burada bulunuyor olduğum herkes tarafından bilinip kabul ediliyor, öyle değil mi?”</span> diye sordu Alustriel.</p>

  <p class="block2">Hiç tereddütsüz, “Evet,” diye cevapladı diğer üçü. Alustriel ilk geldiği anda kendisinden, diğer iki önemli şehre vekillik yapmasının istendiğini söylemişti ve hiç kimse bu onurlu Leydi’nin sözünden şüphe duymazdı.</p>

  <p class="block2">“O zaman hepimiz temsil ediliyoruz,” diye belirtti Galen Firth.</p>

  <p class="block2">“Hepimiz değil,” dedi Emerus Warcrown; sesi bir mağaranın içindeki iri bir kayanın yuvarlanışı kadar boğuktu. “Buradaki hiç kimse Harbroom adına konuşmuyor.”</p>

  <p class="block2">“Diğer iki cüce masanın başında oturuyor,” diye karşı çıktı Galen Firth. “İki insan dört insan krallığı adına konuşabiliyor ama iki cücenin varlığı üç cüce madeni için yeterli olmuyor mu?”</p>

  <p class="block2">Bruenor homurdandı. “Alustriel haklı olarak üç kişi adına konuşuyor çünkü diğer iki krallık bu görevi ona verdi. Sana konuşma hakkının neden verildiğini hâlâ merak ediyorum.”</p>

  <p class="block2">Galen gözlerini kısıp baktı ve Bruenor yeniden homurdandı.</p>

  <p class="block2">“Adbar Kalesi’nin Kralı Harbroom adına ne ben konuşabilirim ne de Kral Bruenor,” diye ekledi Emerus Warcrown. “Durum Kral Harbroom’a bildirildi. Aldığı kararlan bize zaman içinde iletecektir.”</p>

  <p class="block2">“Şimdi konuşmamız gerekiyor!” diye cevapladı Galen Firth. “Nesme hücum altında. Trolleri ve bataklık yaratıklarım kasabadan atıp çoğunu Trollmoors’a geri püskürttük ama Proffit adındaki gerçek bir zalim olan liderleri bizi atlattı. O yaşadığı sürece Nesme güvende olmayacak.”</p>

  <p class="block2">“O halde hemen şimdi sana bütün savaşçılarımı göndereyim,” diye cevapladı Bruenor. “Obould’a, onu doğru düzgün karşılamaya hazırlanıncaya kadar on binlerini üzerimizden geri çekmesini söylerim olur biter.”</p>

  <p class="block2">Bu alay, Galen Firth’ün gözlerini daha da kısmasına neden oldu.</p>

  <p class="block2">Her zaman diplomatik olan Alustriel, “Kendi içimizde anlaşmaya varamazsak düşmanımız hakkında hiçbir yargıya varamayız,” dedi. “Eski sorunları bir kenara bırakmanız için ikinize de yalvarırım Kral Bruenor ve Galen Firth. Düşman bastırıyor; özellikle de sizin halklarınız üzerine yükleniyor. Başlıca sorunumuz bu olmalı.”</p>

  <p class="block2">Emerus Warcrown, kalın, tahta sandalyesinde geriye doğru yaslandı ve iri yarı kollarını fıçıyı andıran göğsünde birleştirdi.</p>

  <p class="block2">Bruenor akranına dönüp minnettar bir şekilde göz kırptı. Bruenor, Emerus’un öncelikli olarak bir cüce olduğunun farkındaydı. Sadakatinin hiyerarşisi Bruenor’u, Harbroom’u ve saygıdeğer klanlarını Emerus’un en temel endişelerinden biri haline getiriyordu. Tıpkı olması gerektiği gibi.</p>

  <p class="block2">Bruenor, Alustriel’e, “Tamam o zaman, o sorunlar unutuldu,” diye cevap verdi. “Ayrıca Galen Firth’e ve dertli kasabasına yardım ederken pek de az iyi yürekli Battlehammer’ın ölmediği bilinsin. Üstelik bunun karşılığında hiçbir talebimiz de olmadı.”</p>

  <p class="block2">Galen, yine o aksi ve ters haliyle cevap vermek üzereydi ama Alustriel sertçe araya girdi ve, “Yeter!” diyerek onu susturdu.</p>

  <p class="block2">“Nesme’nin ne kadar kötü bir durumda olduğunu anlıyoruz,” diye devam etti Alustriel. “Gümüş’teki Şövalyeler şu anda bile orada savaşıp esnafların evlerini yeniden kurup duvarlarını güçlendirebilmesi için bölgenin güvenliğini sağlamıyor mu? Benim büyücülerim dudaklarından eksik etmedikleri ateş topu sözcükleriyle o duvarların başında devriye gezmiyor mu?” Galen, “Bu doğru sevgili Leydim,” diye itiraf etti ve arkasına yaslandı.</p>

  <p class="block2">“Troller çekiliyor ve onları Trollmoors’a geri tıkacağız,” diye üçüne birden söz verdi Alustriel.</p>

  <p class="block2">“Gümüşay ve Everlund, Nesme’ye bu konuda yardımcı olacak.”</p>

  <p class="block2">“Oldukça makul, peki zaman çizelgen nedir?” diye sordu Bruenor. “Bunu kıştan önce mi yapacaksın?”</p>

  <p class="block2">Tam da o gün, ilk karlar Mithril Salonu’nun doğu kapısının önüne düşmeye başladığından bu soru diğer hepsinden daha önemli gibi duruyordu.</p>

  <p class="block2">“Öyle olacağını umuyoruz. Böylelikle Nesme halkı yollar karla kaplanmadan önce evlerine dönebilir” <span class="calibre1">d</span> iye cevapladı Alustriel.</p>

  <p class="block2">“Yani kış sona erdiğinde orduların benim yanımda savaşmaya hazır olacak?” diye sordu Bruenor.</p>

  <p class="block2">Alustriel’in yüzü fazlasıyla gerildi. “Eğer Kral Obould, Mithril Salonu’na saldırırsa Gümüşay, Everlund ve Sundabar tarafından desteklenen bir Battlehammer Klanı’yla karşılaşacak, evet.”</p>

  <p class="block2">Bruenor asıl can alıcı konuya parmak basmadan önce uzun ve huzursuz edici bir sessizlik anının dağılmasını bekledi; “Peki Kral Obould yeterince ilerlediğine karar verirse?”</p>

  <p class="block2">“Bunu daha önce de konuşmuştuk,” diye hatırlattı Alustriel. “Yine konuşalım,” diye talepte bulundu Bruenor.</p>

  <p class="block2">“Kış bitinceye kadar Obould’un ordusu fazlasıyla güçlenecektir,” dedi Alustriel. “O ordu savunulan yerlere saldırırken bile yeterince güçlüydü. Senin halkın bunu herkesten iyi bilir.”</p>

  <p class="block2">Kral Emerus, “Pöh! Ama sen pes ediyorsun!” diyerek araya girdi. “Orkun kazançlarının yanma kâr kalmasına izin vermeyi düşünüyorsun!”</p>

  <p class="block2">Alustriel, itiraz etmeyerek, “Onu yerinden etmek için ödenecek bedel fazlasıyla ağır olacaktır” diye açıkladı. “Muhtemelen çok ağır olacaktır.”</p>

  <p class="block2">“Pöh!” diye kükredi Emerus. Yumruğunu ağır tahta masaya indirdi; ve masanın o denli sağlam olması büyük şanstı yoksa Emeras’un yumruğu onu parçalara ayırırdı.</p>

  <p class="block2">“Nesme için savaşacaksın ama Mithril Salonu bu fedakarlığı yapmana değecek bir yer değil, öyle mi?”</p>

  <p class="block2">“Beni bunu söylememeniz gerektiğini bilecek kadar iyi tanıyorsunuz Kral Emerus.”</p>

  <p class="block2">Alustriel’in bu sözleri nehirde yaşanan felaketten sonra hiç de normal bir ruh haline sahip olmayan cüceyi yatıştırdı. O günün erken saatlerinde Kral Emerus, Surbrin Nehri’nin kutsanmasına başkanlık etmiş, neredeyse bine yakın iyi kalpli cüceye elveda demişti.</p>

  <p class="block2">Arkasına yaslandı, iri kollarını yeniden birleştirdi ve oldukça yüksek sesle, “Harrumph” dedi.</p>

  <p class="block2">“Kral Bruenor… Bruenor, dostum, ne düşündüğümüzü anlamalısın,” dedi Alustriel. “Gümüşay’ın, Everlund’un ve Sundabar’m, Obould ve onun binlerce yardakçısını topraklarımızdan atma arzusu seninkinden daha az değil ama ele geçirilen yerlerin üzerinde uçtum. Ork sürülerini ve yaptıkları hazırlıkları gördüm. Onların üzerine gitmek Silver Marches’ta şimdiye kadar görülmemiş bir felakete yol açar. Mithril Salonu bir kez daha açıldı; Surbrin’in karşısına uzanan yolunun güvenliği sağlanacaktır. Sen şu anda yalnız bir emniyet müfrezesisin, Trollmoors ve Dünyanın Omurgası, Surbrin ve Fell Pass arasında yer alan bütün topraklarda iyi halkları temsil eden son kalesin. Arkadaşsız ya da desteksiz değilsin ki. Obould bir kez daha sana saldırırsa karşısında Battlehammer Klam’yla omuz omuza savaşan Gümüş Şövalyeleri bulacak.”</p>

  <p class="block2">“Bel omuza belki,” diye espri yaptı Galen Firth ama iki cücenin çatık kaşları onun ortamı neşelendirmek için yaptığı bu başarısız girişimin takdir edilmediğinin bir göstergesiydi ve Alustriel sözlerine ara vermedi; “Senin doğu kapılarınla Surbrin arasında kalan bu toprak parçası, bu toplantıda vekillik yaptığım üç şehrin ölüleriyle kaplanacak olsa bile düşmeyecek,” dedi.</p>

  <p class="block2">“Hepimiz bunda hemfikiriz. Winter Edge bir askeri kamp olarak genişletilecek, Gümüşay’dan o güçlü kasabaya kaynak ve asker akacak. Kral Emerus’un cücelerinin nöbetini devralacağız ve böylece onlar da Karanlıkaltı’nın Felbarr ve Mithril Salonu arasında kalan yerlerinin güvenliğini sağlayabilecekler. Kral Harbroom’a yük arabaları ve sürücüler sunacağız ve böylece Adbar Kalesi, uygun gördüğü takdirde, çarpışılan bölgeye kolaylıkla girecek. Hiçbir masraftan kaçınmayacağız.”</p>

  <p class="block2">“Ama savaşçılarını göndermekten kaçmıyorsun,” diye belirtti Bruenor.</p>

  <p class="block2">Alustriel, lafı dolaştırmadan, “Neredeyse çorak olan bir toprağın hatırına savunulan dağlara on binlerimizi göndermeyeceğiz,” diye cevap verdi.</p>

  <p class="block2">Cüce akranıyla aynı ifadeyi takınan ve aynı şekilde oturan Bruenor cevap olarak sertçe başını salladı. Alustriel’in kararıyla sarsılmamıştı; çirkin Obould’u dağdaki deliğine geri göndermekten başka bir şey istemiyordu ama Bruenor’un halkı, ork kralı ve muhafızlarıyla savaşmıştı, dolayısıyla Bruenor kadını anlıyordu.</p>

  <p class="block2">“O halde Winter Edge’i güçlendirin,” dedi. “Askerlerinizi birlik içinde çalıştırın. Onlara talim yaptırın. Aykorusu’nun bu toplantıya katılmayı seçmiş olmasını dilerdim. Onlar adına konuşan Hralien, desteğini esirgemeyeceğine söz verdi ama bunu uzaktan yapacak. Kavgaya karıştıkları için Obould’un Mithril Salonu’na yönelişi gibi onların ormanlarına da göz dikeceğinden korktukları açık. Hepinizden Mithril Salonu’na gösterdiğiniz sadakati onlara da göstermenizi bekliyorum.”</p>

  <p class="block2">“Tabii ki,” dedi Alustriel.</p>

  <p class="block2">“Benim bin cücemi kurtardılar,” diye onayladı Emerus.</p>

  <p class="block2">Galen Firth sessizce oturdu ama Bruenor onun hareketsiz olmadığını fark etti; tartışma, sevgili Nesme’sinin kaderinden kaydığı için adam fazlasıyla huzursuzlanmaya başlamıştı.</p>

  <p class="block2">“Sen git ve kasabanı bir araya topla,” dedi Bruenor adama. “Onu öncekinden de güçlü bir hale getir; demircilerimin yapabileceği en iyi silahlarla dolu bir kervan göndereceğim. O lanet trolleri bataklıklarında ve benden uzakta tut.” Adam gözle görülür derecede rahatlamıştı. Hatta birbirine doladığı kollarını serbest bırakmış ve cevap verirken öne yaklaşmıştı; “Nesme, Mithril Salonu’nun korkunç bir baskı altında olmasına rağmen yapıyor olduğu bu yardımı asla unutmayacaktır.”</p>

  <p class="block2">Bruenor başını sallayarak karşılık verdi ve gözünün ucuyla Alustriel’in adamın nazik sözlerini onaylarcasına gülümsediğini gördü. Mithril Salonu’nun kralı o gün alınan kararlar karşısında fazla heyecan duymadı ama hepsinin bir arada durması gerektiğini oldukça iyi anladı.</p>

  <p class="block2">Çünkü tek başlarına durmayı seçtikleri takdirde hepsi Obould’un sürülerine birer birer yem olurdu.</p>

  <p class="block2">“Bunu bilmiyorsun,” dedi Cattibrie huzur vermeye çalışarak.</p>

  <p class="block2">“Delly ortadan kayboldu, Colson ortadan kayboldu ve Khazid’hea ortadan kayboldu,” diye cevapladı Wulfgar, bu dehşet dolu sözleri söylerken güçlükle ayakta duruyor gibi bir hali vardı.</p>

  <p class="block2">O ve Cattibrie, Mithril Salonu’na Khazid’hea’nm ortadan kayboluşunun haberini yaymış ve kılıcın rastgele kullanılmaması gerektiğini, çok tehlikeli bir silah olduğunu iyice belirtmişlerdi.</p>

  <p class="block2">Birinin onu aldığı açıktı ve pek az cüce sezgili bir silahın büyüsüne esir olurdu. Bu yüzden geriye Delly ya da nehrin karşısına hareket eden diğer insan mülteciler kalıyordu.</p>

  <p class="block2">‘Delly olmalı’ diye sessizce onayladı Cattibrie. Daha önce kendi odasına gelmiş olduğunu biliyordu. Yarı uyuklarken kapı eşiğinde duran Delly’nin kendisini gözetlediğini görmüştü ama bakışlarının endişe mi yoksa kıskançlık mı içeriyor olduğunu bilmiyordu. Delly, kendisiyle konuşmak üzere içeri girmiş ve sıkılan, acıkan Khazid’hea, entrikalarıyla onu kandırılmış olabilir miydi?</p>

  <p class="block2">Hem Delly nereye gitmişti ki? Wulfgar’a tek söz etmeden Colson’u alıp Mithril Salonu’ndan ayrılmaya nasıl cüret ederdi?</p>

  <p class="block2">Bu gizem Wulfgar’ı öfkenin eşiğine getirmişti. Savaştan yeni çıkan adam dinleniyor olmalıydı ama Ivan ve Pikel Bouldershoulder’ın kuzeye koşan yalnız bir figürün ardından gittiğini bildiren uğursuz haber geldiğinden beriyirmi dört saatten uzun zamandır uyumuyordu. Cüceler onun, yaşadığı büyük kederle aklını yitiren Cottie Cooperson olduğunu iddia ediyordu ama hem Cattibrie hem de Wulfgar başka birinin daha aklını yitirdiğine ya da yanlışlıkla aklını kötücül bir ruha teslim ettiğine dair huzursuz edici bir his taşıyordu.</p>

  <p class="block2">“Yoksa aramızda Obould’un gizli müttefikleri mi var?” diye sordu Wulfgar. “Mithril Salonu’na ajanlar mı geldi? Senin kılıcını, benim karımı ve çocuğumu mu çaldılar?”</p>

  <p class="block2">“Hepsini öğreneceğiz,” diye teminat verdi Cattibrie. “Delly’nin izini yakında bulacağız. Fırtına duruldu ve tekne yakında yeniden hareket ediyor olacak. Ya da Alustriel ve Kral Emerus bize yardım edecek. BruenorTa olan toplantıları sona erdiğinde onlardan nehrin karşısına geçen mültecileri bulmalarını rica et. Aradığımız cevapları orada bulacağımızdan eminim.”</p>

  <p class="block2">“Wulfgar’ın ifadesi, asıl korktuğunun belki de o cevapları bulmak olduğunu gösteriyordu. Ama yapılacak başka bir şey yoktu. Düzinelerce cüce kılıcı, kadını ve bebeği bulmak için salonun her köşesini <span class="calibre1">arıyordu. Hatta Cordio ve birkaç rahip arkadaşı, arayışlarına yardımcı olması için ilahi büyülerden bile yararlanıyordu. Şimdiye kadar sadece sorular vardı. Wulfgar duvara doğru yığıldı. “Obould üç gün içinde ölecek,”</span> diye kükredi dev Stormsinger. “Verdiğin söz buydu Prenses Gerti ama Obould hâlâ hayatta, üstelik şimdi eskisinden de güçlü ve ödüllerimiz pegasus, kara elf, yanındaki o sihirli panteravucumuzdan uçup gitti.”</p>

  <p class="block2">“Drizzt Do’Urden’in bizimle aynı amaç uğruna çabalaması yararımıza,” diye karşı çıktı Gerti ve çevresinde oluşmaya başlayan protestonun yarattığı kargaşanın gürültüsünü bastırabilmek için sesini yükseltmek zorunda kaldı. Olayların ağırlığı dişi devin üzerine bir kez daha çökmüştü. Günler önce her şey ne kadar da kolay görünmüştü; orkların kuşattığı yerleşkelere iri kayalar fırlatmaları için devlerini oraya buraya yerleştirip Obould’un kasabaları ezip geçebilmesi için savunmayı yıkacaktı.</p>

  <p class="block2">Sadece birkaç iri kaya karşılığında bir yığın savaş ganimeti kazanırdı.</p>

  <p class="block2">Böyle ummuştu. Yirmi devinin ölümüne sebep olan dağ sırtındaki patlama tüm bunları geri dönüşü olmayan bir şekilde değiştirmişti. Birkaç devin daha tuzaklara düşüp ölmesiyle sonuçlanan Mithril Salonu saldırısı, tüm bunları geri dönüşü olmayan bir şekilde değiştirmişti. Obould’un tanrıvari oranlar kazandığı Gruumsh’a yapılan tören tüm bunları geri dönüşü olmayan bir şekilde değiştirmişti.</p>

  <p class="block2">Gerti’ye kalan tek seçenek kendini bunların dışında tutmayı denemekti; Obould’la cücelerin savaşmasına izin verecek, kendisi ve halkı ikili oynayacak ve böylece zaferi kim kazanırsa kazansın savaş Parlak Beyaz sınırlarına girmeyecekti. Çevresindeki homurdanmalar halkının ne kendisine ne de tuhaf seçimlerine güven duyduğunu gösteriyordu.</p>

  <p class="block2">Drizzt Do’Urden, o lanet Obould’u bir öldürebilmiş olsaydı!</p>

  <p class="block2">Gerti aynı şeyleri düşünmeye devam ederek, “Drizzt güçlü bir rakip,” dedi. “Obould’a saldırmanın bir yolunu bulacaktır.”</p>

  <p class="block2">“Peki ya Parlak Beyaz’a?”</p>

  <p class="block2">Gerti huysuz Stormsinger’a gözlerini kısıp kaşlarını çatarak baktı. Bu iri savaşçının, Jarl Orel aralarından ayrıldığında kendisine kalacak olan yere göz diktiği açıktı. Tıpkı başka pek çok devin o pozisyonu elde etmeye can atışı kadar açıktı… “Sözlerine bakılırsa Drizzt böyle bir şey yapmayacak ve Bruenor, Obould’u yendiği takdirde diğerlerini de bize saldırmaktan vazgeçirecek.”</p>

  <p class="block2">“Hepsi birer israf,” diye yakındı Stormsinger. <span class="calibre1">“Hepimiz arkadaşlarımızı kaybettik, peki ne uğrana? İhtiyaçlarımızı karşılayacak daha çok kölemiz mi var? Orkların Kral Obould’unu izlemeden öncekinden fazla servetimiz mi var? Daha çok toprağımız, zengin madenlerimiz, muhteşem şehirlerimiz mi var? Bir kez bize verilen ama şimdi yine başkasına bırakılan kanatlı ata mı sahibiz?”</span></p>

  <p class="block2">“Bizim…” diye söze başladı Gerti ama odanın içinde bir şikayet korosu yükseldi. “Bizim…” dedi bu kez daha yüksek sesle ve son gürültü de sona erinceye kadar defalarca tekrarladı. “Kazanılmış bir konumumuz var,” diye açıkladı. “Bu savaşa engel olamazdık. Obould’la hemen birleşmemiş olsaydık muhtemelen düşmanımız olurdu, tabii şimdiye kadar olmadıysa… Şimdi bize borçlu olduğundan böyle bir şey söz konusu değil. Ayrıca, Drizzt Do’Urden yüzünden, onlara açtığımız savaşa rağmen Kral Bruenor ve tüm müttefikleri de bize borçlu. Kendimize bir mevki kazandık ve böylesi karmaşık bir zamanda bu hiç de azımsanacak bir şey değil!”</p>

  <p class="block2">Son derece ikna edici konuşmuş ve konuşurken kendisini bekleyen mevkinin ağırlığına sığınmıştı.</p>

  <p class="block2">Böylece odadakileri susturdu.</p>

  <p class="block2">Ama Gerti, onların yeniden karmaşa yaratacağından korkuyordu ve Stormsinger o an cevap vermemiş bile olsa bu meselenin burada kapanmasına izin vermeyecekti.</p>

  <p class="block2">Hem de hiçbir zaman.</p>

  <p class="block4">DUYGU DALGASI</p>

  <p class="block2">“O halde buraya kadarmış,” dedi Ivan Bouldershoulder.</p>

  <p class="block2">Kardeşiyle beraber kadının bedeninin önünde duruyordu. Kadın karın üstü yatıyordu ama bir kolu üzerine geldiğinden ve omuzları çarpık durduğundan yüzünü rahatlıkla görebiliyorlardı.</p>

  <p class="block2">Hareketsiz bedenin etrafında birkaç karış kar vardı. Pikel eğilip Delly’nin soğuk yüzündeki karların bir kısmını nazikçe temizledi ve boşu boşuna kadının gözlerini kapamaya uğraşıp durdu.</p>

  <p class="block2">“Zavallı Wulfgar,” dedi Ivan. “Oooo,” diye onayladı Pikel.</p>

  <p class="block2">“Ama küçüğü göremiyorum,” dedi Ivan. “Sence o lanet orklar çocuğu almış olabilir mi?” Pikel omuz silkti.</p>

  <p class="block2">İki cüce bölgeye bir göz attı. Küçük bir kamp olduğu belliydi; kamp ateşinin kalıntıları ve muhtemelen yakacak olarak kullanılmış olan dallar rahatça seçiliyordu. Delly’nin bedeni çok da uzun zamandır orada değildi; Pikel birkaç günden fazla olmadığını kardeşine doğruladı.</p>

  <p class="block2">Ivan, Colson’un izini bulmak üzere karı tekmeleyip her taşı ve kütüğü iterek çevrede dolandı.</p>

  <p class="block2">Dakikalar geçtikten sonra sırtı kendisine dönük bir şekilde bölgedeki en yüksek zeminde durup tek elini gözlerine siper edip gökyüzüne bakan kardeşine döndü.</p>

  <p class="block2">Ivan, “O halde buraya kadarmış,” dedi bir kez daha. “Delly Curtie’yi yitirdik ve küçük çocuğu bulamıyoruz. Wulfgar’ın ona düzgünce veda edebilmesi için kadını sarıp Mithril Salonu’na geri götürelim.”</p>

  <p class="block2">Pikel, kardeşine dönmedi ama heyecanla hoplayıp zıplamaya başladı.</p>

  <p class="block2">“Haydi,” diye seslendi Ivan ama yeşil sakallı Pikel sadece daha da heyecanlandı.</p>

  <p class="block2">Sonunda durumu anlayan Ivan, “Pekala, ne görüyorsun?” diye sordu. “O aptal orkların nereye gittiklerine dair bir işaret mi? Sence gidip küçük çocuğu esir alıp almadıklarına bakmalı mıyız?”</p>

  <p class="block2">Heyecanla zıplayan ve kuzeyi gösteren Pikel, “Oooo,” diye bağırdı. “Ne?” diye sordu Ivan ve koşup Pikel’in yanına gitti.</p>

  <p class="block2">“Drizzit Dudden!” diye cırladı Pikel. “Ne?”</p>

  <p class="block2">Pikel daha da yükseğe sıçrayıp kısa ve kalın parmaklarını kuzeye sallayarak, “Drizzit Dudden! Drizzit Dudden!” diye bağırdı. Ivan gelen ışıktan korunmak için gözlerini kısıp baktı ve uçan büyük bir nesne gördü. Birkaç dakika sonra onun bir kanatlı at olduğunu anladı.</p>

  <p class="block2">“Pegasus,” diye mırıldandı. “Aykorusu elfleri olmalı.”</p>

  <p class="block2">“Drizzit Dudden!” diye düzeltti Pikel ve Ivan ona şaşkınlıkla baktı. Pikel’in bir kez daha kendisine çeşitli hayvanların özelliklerini veren o büyülü yeteneklerinden yararlanıyor olduğunu düşündü. Ivan daha önce Pikel’in yüzlerce metre uzaklıktan bile çayırlıktaki bir farenin koşusunu görebilecek kartal gözleriyle bakışına tanıklık etmişti.</p>

  <p class="block2">Ivan, “Kuş gözlerin var, öyle değil mi?” diye sordu. “Hee hee hee.”</p>

  <p class="block2">“Ve bana o kanatlı atın tepesindekinin Drizzt olduğunu söylüyorsun?” “Drizzit Dudden!” diye onayladı Pikel.</p>

  <p class="block2">Ivan bir kez daha uzaktaki pegasusa baktı ve kıllı başını salladı. Bakışlarını yeniden Delly Curtie’ye çevirdi. Onu burada bırakacak olurlarsa kadın bir sonraki karla gömülür ve muhtemelen bahara kadar da öyle kalırdı.</p>

  <p class="block2">Seçenekleri değerlendiren Ivan bir dakika sonra “Pöh! Drizzt’i bulmalıyız” dedi. “Zavallı Delly ve zavallı Wulfgar ama Obould hücuma geçtiğinden beri pek çok beden kuşlara yem oldu. Aptal ork.” “Apdal ork,” diye yineledi Pikel.</p>

  <p class="block2">“Drizzt?” diye sordu Ivan.</p>

  <p class="block2">“Drizzit Dudden,” diye cevapladı yeşil sakallı kardeşi.</p>

  <p class="block2">“O halde yola koyul seni lanet ‘yaaap bunu’! Orkları bulursak ve Wulfgar’ın ufaklığı orklardaysa çocuğu kim Drizzt Do’Urden’den daha iyi kurtarabilir ki?” “Hee hee hee.”</p>

  <p class="block2">Sezgili kılıç, Delly Curtie’den beri beş kullanıcı değiştirmişti. Gizli telepatik büyüsünü kullanan Khazid’hea peş peşe bütün sahiplerinin düşüncelerini kontrolü altına almış, eline geçtiği herkesin en korktuğu orkun kişiliğine göz dikmişti. Bundan sonra daha değerli bir kullanıcıya sahip olan Khazid’hea, değişken ruha sahip bu yaratıkları kavgaya teşvik etmekte ve o kavgayı daha üstün savaşçının kazanmasını sağlamakta neredeyse hiç sorun yaşamamıştı.</p>

  <p class="block2">Bruenor Battlehammer’ın kara elf arkadaşının yeniden bölgede iş çeviriyor, orkları haklıyor olduğu haberiyle Khazid’hea, görünürdeki en yüce hedefini bulmuş oldu. Herkes kılıca sahip olmak için yarışmaya başladığından beri Khazid’hea, kullanıcısının Drizzt Do’Urden olmasını arzuluyordu.</p>

  <p class="block2">Cattibrie yeterince değerliydi ama kılıç Drizzt’in oldukça farklı bir savaşçı olduğunu biliyordu.</p>

  <p class="block2">Khazid’hea, Drizzt’in ellerinde zafer üzerine zafer yaşayabilir ve drow savaşçısı uzaktan ok atarken kınında saklanmak zorunda kalmazdı.</p>

  <p class="block2">Khazid’hea, yayın korkak bir silah olduğunu düşünüyordu.</p>

  <p class="block2">Kılıç, zalim ırkında alışılageldiğinin aksine hayvani bir güçtense ustalık ve hıza sahip, ufak tefek ve ince bir ork olan yeni kullanıcısına Kral Obould’a Drizzt’in kellesini götürdüğün zaman ne denli büyük bir zafer, ne harika bir servet kazanacaksın, dedi.</p>

  <p class="block2">Ork yüksek sesle, “Drow ölümdür,” dedi ve çevresindeki diğer orkların meraklı bakışlarını üzerine çekti.</p>

  <p class="block2">Ben senin ellerindeyken değil, diye söz verdi Khazid’hea. Onu tanıyorum. Hareketlerini ve tekniğini biliyorum. Onun nasıl yenileceğini biliyorum.</p>

  <p class="block2">Ork harekete geçip drow ve elf arkadaşının son görüldüğü yer olan kuzeybatıya yöneldiğinde Khazid’hea izlediği yolun ne kadar akıllıca olup olmadığını düşünmeye başladı. Sezgili kılıcın orku, kendisini eline alan her orku, böylesi kolay kandırması azımsanacak bir şey değildi ama Khazid’hea, Drizzt Do’Urden’in iradesiz bir ork olmadığını biliyordu. Drow, Khazid’hea’nm kendisine egemen olmasına karşı savaşırdı.</p>

  <p class="block2">Tabii Khazid’hea, drowu zaten aklında olan bir şeye zorlamadığı sürece… Ve Khazid’hea’nm bildiği kadarıyla drow öldürme arzusuyla yanıp tutuşuyordu.</p>

  <p class="block2">Her şey kusursuz denecek kadar uygun görünüyordu.</p>

  <p class="block2">Pegasus dörtnala yere indiğinde Drizzt, Gündoğumu’nun arkasından atladı. Çevik bir hareketle zemine ulaştıklarında Drizzt, ork kampına yönelen ve canavarları sağa sola yuvarlayan Gündoğumu’nun arkasından koştu.</p>

  <p class="block2">Kampın ortasında Drizzt arkadan öne doğru geçti ve pegasusu, yolunda sendeleyen bir orku alaşağı etmek üzere hareketlendi. İki hafif darbe o orkun havalanıp yere düşmesine sebep oldu ve tahribin etkinliği Drizzt’in ayaklarını yeniden kontrol etmesini sağladı; ikinci bir yaratığın hücumuna karşılık vermek üzere döndü. Sağ elin tersiyle aşağı doğru bertaraf edilen hamle, bu ikinci orkun saldırgan mızrağının ucunu kesti ve Drizzt bu bloğu yaparken sol kolunu göğsüne götürdü. Ork, mızrağına karşı direnişi fark ettiği anda dengesini kaybetti ve Drizzt bu silahla sola doğru bir hamle indirip yaratığın boğazını deşti.</p>

  <p class="block2">Arkasında duyduğu bir gümbürtü drowun sıçramasına neden oldu ama tehlike çoktan sonlandırılmış, sürünen ork, elf okuyla yere serilmişti. Drizzt kampın üzerinde uçan Günbatımı’yla Innovindil’e çabucak selam verdikten sonra bir sonraki kurbanını bulmak üzere harekete geçti.</p>

  <p class="block2">Gözüne iri bir çam ağacının yere yakın dalları arasında duran bir figür çarptı ve ağaç kütüğüne doğru hızla koştu. Hızını hiç kesmeden ayaklarını ağaca yerleştirerek sıçradı, sonra kendisini yana itti, daha yükseğe zıplayıp dallardan birinin üzerine kondu. Üç hızlı atlayış onu korkuyla sinen orkun yanına ulaştırdı ve birkaç hızlı darbe yaratığın yere yuvarlanmasına neden oldu.</p>

  <p class="block2">Drizzt yeniden en alt dallara sıçradı ve çabucak etrafa bir göz attı. Kampın uzak ucundaki yalnız bir orku ve daha yakınında, soluna doğru duran üçlü bir grubu seçti. Sırıtarak üçlüye doğru harekete geçti ama neredeyse anında durdu; gözleri yolun karşısından kendisine doğru ilerleyen o yalnız figüre takılmıştı.</p>

  <p class="block2">Kalbi sanki boğazında atıyordu; öfke ve yadsımayla çığlık atmak istedi. Orkun taşıdığı kılıcı biliyordu.</p>

  <p class="block2">Drizzt vahşi bir hızla ağaçtan ayrıldı. Orkun elinde tuttuğu yıkıcı silaha saygı duyuyordu ama bunun bir önemi yoktu. Ne yavaşladı ne de rakibini tarttı. Palaları hayal meyal seçilecek kadar hızlı hareket eder, omuzlarının üzerinde döner ve darbeler savururken yalnızca ileriye atıldı.</p>

  <p class="block2">Defalarca kesti, sıçradı, sapladı. Ara sıra Khazid’hea’nm güzel bıçağına vurduğunda metalin çınlamasını, bunun dışındaki anlarda palalarının havayı yarışını ve diğer zamanlarda bıçağın deriye ya da ete saplanırken çıkardığı yumuşak sesi duydu.</p>

  <p class="block2">Bıçaklarını geniş açıyla ve düzgün bir hizada kullanarak ve güçsüz darbeleri bertaraf etmek üzere sürekli açılarını değiştirerek orkun etrafında döndü ama ork savunma çabalarını çoktan bırakmıştı.</p>

  <p class="block2">Drow dönerken durdu ve diğer tarafa, orkun tam yanına koştu. Bıçaklar çarpışıyor, kesiyor, saplanıyordu. Artık tekniğin bir önemi yoktu. Önemli olan tek şey orka saldırmaktı. Önemli olan tek şey Cattibrie’nin kılıcını taşıyan yaratığı yere sermekti.</p>

  <p class="block2">Kan dört bir yana saçıldı ama Drizzt bunun farkına bile varmadı. Ork parçalanmış elindeki kılıcı düşürdü ama Drizzt bunu görmedi bile. Yaratığın gözlerindeki ışık söndü, bacaklarındaki güç kayboldu; onun ayakta durmasını sağlayan tek şey Drizzt’in bitmek tükenmek bilmeyen darbeleriydi.</p>

  <p class="block2">Ama Drizzt bunun farkında bile değildi.</p>

  <p class="block2">Ork sonunda yere düşüp pisliğin içine gömüldü ve drow onun tepesine çıkıp ölümcül bıçaklarıyla hamleler savurdu. Günbatımı arkasına indi, Innovindil atın üzerinden sıçrayıp hızla yanına doğru koştu.</p>

  <p class="block2">Drizzt bunların farkında bile değildi.</p>

  <p class="block2">Kesti biçti. Orka düzinelerce, yirmi kez, yüz kez, giysi kolları ork kanıyla ağırlaşıncaya kadar vurdu.</p>

  <p class="block2">Sonunda, “Drizzt!” sesini duydu ve tonlamadan Innovindil’in kendisine uzun zamandır sesleniyor olduğunu anladı. Dizlerinin üzerine çöktü ve kanlı bıçaklarını bırakıp Khazid’hea’yı açık, kanlı avuçlarının içine koydu.</p>

  <p class="block2">“Drizzt?” dedi Innovindil yeniden ve onun yanına çömeldi. Drizzt hıçkıra hıçkıra ağlamaya başladı.</p>

  <p class="block2">Innovindil, “Ne oldu?” diye sordu ve drowa iyice sokuldu. Drizzt eflatun gözlerinden dökülen yaşlarla Khazid’hea’ya baktı.</p>

  <p class="block2">Kısa bir süre sonra Innovindil, Drizzt’e, “Başka olası açıklamalar da var,” dedi. Surbrin’in yanma, Drizzt’in ellerindeki, yüzündeki, bütün bedenindeki kanı temizleyebilmesi için çok da buzlu olmayan sessiz bir yerine kamp kurmuşlardı.</p>

  <p class="block2">Drizzt kadına ve elfin önündeki bir kayanın üzerinde duran Khazid’hea’ya baktı. Innovindil de kılıca baktı. “Bu beklenmedik bir şey değildi,” dedi Drizzt.</p>

  <p class="block2">“Yine de sarsıntıyı hafifletmedi.”</p>

  <p class="block2">Drow bir an kadına baktıktan sonra gözlerini yere indirdi ve “Hayır,” diye itiraf etti.</p>

  <p class="block2">“Ork bunun bedelini fazlasıyla ödedi,” diye hatırlattı Innovindil. “Cattibrie’nin intikamı alındı.” “Bu pek de rahatlatmıyor.”</p>

  <p class="block2">Yine de elfin gülümsemesi onu bir şekilde yatıştırdı. Kadın ayağa kalkıyordu ama durdu ve yana baktı; ifadesi Drizzt’in bakışlarının da o yöne çevrilmesini sağladı. Kayanın üzerinde küçük bir kuş duruyor, onlara şakıyıp duruyordu. Bakışlarının eşliğinde kuş tünediği yerden ayrılıp kanatlarını çırparak uzaklaştı. “İlginç,” dedi elf. “Nedir o ilginç olan?”</p>

  <p class="block2">Innovindil ona baktı ama cevap vermedi. Yüz ifadesinden aklının karışık olduğu anlaşılıyordu.</p>

  <p class="block2">Drizzt tekrar kayaya baktıktan sonra çoktan uzaklaşmış olan kuşu görebilmek için gözleriyle gökyüzünü taradı. Bu gizemin çözülmesi çok da uzun sürmedi; bir saat içinde, Drizzt ve Innovindil, Gündoğumu ve Günbatımı’nın yelelerini tararken tuhaf bir ses duydular.</p>

  <p class="block2">“Drizzit Dudden, hee hee hee.”</p>

  <p class="block2">İkili kendilerine yaklaşan Ivan ve Pikel Bouldershoulder’a baktı ve ikisi birden o kuşun Pikel’in ajanlarından biri olduğunu hemen anladı.</p>

  <p class="block2">Ivan kampa doğru ilerlerken yüzündeki kocaman gülümsemeyle, “Bir cücenin yorgun gözleri için harika bir manzara değil misin?” dedi.</p>

  <p class="block2">Cücenin kendisine uzattığı elini sıkmak için ileri çıkan Drizzt, “Seni gördüğüme sevindim,” diye karşılık verdi. “Ve şaşırdım!”</p>

  <p class="block2">Kardeşleri selamlamak üzere aynı şekilde hareket eden Innovindil, “Cüce hattından uzakta değil misiniz?” diye sordu. “Yoksa siz de, tıpkı bizim gibi, Mithril Salonu’nun dışında tuzağa mı düşürüldünüz?”</p>

  <p class="block2">“Pöh! Şimdi oradan geldik,” dedi Ivan. “Burada hiç kimse tuzağa düşürülmedi; Bruenor doğuya doğru açıldı ve bizler de Surbrin’e kadar uzanan zemini koruyoruz.”</p>

  <p class="block2">Drizzt ağzını bile açamadan, “Bruenor?” diye sordu Innovindil. “Sürekli homurdanan kırmızı sakallı cüce?” dedi Ivan.</p>

  <p class="block2">“Bruenor, Shallows’ta düştü,” dedi Drizzt. “Kendi gözlerimle gördüm.”</p>

  <p class="block2">“Evet, düştü ama geri geldi,” dedi Ivan. “Rahipler günlerce dua etti ama onu asıl uyandıran Regis oldu.” “Regis?” diye sordu Drizzt soluk soluğa; nefes almakta zorlanıyordu.</p>

  <p class="block2">“Küçük olan?” dedi Ivan. “Bazıları ona Gümbürgöbek diyor.”</p>

  <p class="block2">“Hee hee hee,” dedi Pikel.</p>

  <p class="block2">“Aklını mı oynattın Drizzt?” diye sordu Ivan. “Senin Bruenor ve Regis’i tanıdığını düşünüyordum.”</p>

  <p class="block2">Drizzt, Innovindil’e baktı. “Bu mümkün değil.”</p>

  <p class="block2">Elfin gülümsemesi bütün yüzüne yayıldı.</p>

  <p class="block2">“Onların öldüğünü düşünüyordun, öyle değil mi?” diye sordu Ivan. “Pöh! İnancın nerede peki? Sana o ikisinin ölüye benzer hiçbir yanı olmadığını söyleyebilirim! Daha birkaç gün önce yanlarındaydık.”</p>

  <p class="block2">Ivan’ın yüzü birden kasvetlendi. “Ama senin için bazı kötü haberlerim var elf.” Kılıca baktı ve Drizzt’in kalbi bir kez daha parçalandı.</p>

  <p class="block2">“Wulfgar’ın kadını bıçağı alıp tek başına yollara koyuldu,” diye açıkladı Ivan. “Ben ve kardeşim…”</p>

  <p class="block2">“Benim kardeeeş!” diye gurur duyarak böldü Pikel.</p>

  <p class="block2">“Ben ve kardeşim peşine düştük ama onu bulduğumuzda çok geç olmuştu.” “Cattibrie…” dedi Drizzt soluk soluğa.</p>

  <p class="block2">“Yok, o değil. IVulfgar’ın kadını. Delly… Birkaç gün önce onu ölü bulduk. Sonra senin lanet bir kanatlı atın üzerinde uçtuğunu fark edip seni bulmaya geldik. Bruenor ve Regis’in, Cattibrie ve Wulfgar’ın senin için delicesine endişelendiğini bilmelisin.”</p>

  <p class="block2">Drizzt sözlerin ağırlığıyla olduğu yere mıhlanıp kaldı. “Wulfgar ve Cattibrie de mi?” diye fısıldayarak sordu.</p>

  <p class="block2">Innovindil yanına koşup ona sarıldı; bu desteğe gerçekten ihtiyacı vardı.</p>

  <p class="block2">“Buralarda tüm arkadaşlarının öldüğünü düşünerek mi dolanıyordun?” diye sordu Ivan. “Shallows istila edildi,” dedi Drizzt.</p>

  <p class="block2">“Evet, tabii ki istila edildi ama benim kardeş…” “Benim kardeeeş!” diye haykırdı Pikel de.</p>

  <p class="block2">Ivan kıs kıs güldü. “Benim kardeş orkları kandırmamız için bir heykel inşa etti ve yanımızdaki Thibbledorf Pwent ile günlerini gösterdik. Hepsini Shallows’tan atıp Mithril Salonu’na geri koştuk. O zamandan beri ork öldürüyoruz. Yüzlerce köpek.”</p>

  <p class="block2">“Bekçi Vadisi’nin kuzeyindeki savaş alanını gördük,” diye belirtti Innovindil. “Ve de patlayan dağ sırtını.” “Bom!” diye haykırdı Pikel.</p>

  <p class="block2">Şaşkına dönen Drizzt orada öylece durmuş başını sallıyordu. Bu doğru olabilir miydi? Arkadaşları hayatta olabilir miydi? Bruenor, Wulfgar ve Regis? Ve Cattibrie? Bu doğru olabilir miydi? Yol arkadaşına baktı ve Innovindil’in kendisine içtenlikle gülümsediğini gördü.</p>

  <p class="block2">“Ne diyeceğimi bilemiyorum,” diye itiraf etti. “Sadece mutlu ol,” dedi kadın. “Çünkü ben senin adına çok seviniyorum.”</p>

  <p class="block2">Drizzt ona sımsıkı sarıldı.</p>

  <p class="block2">“Ve onların da seni gördüklerine sevineceklerinden şüphen olmasın,” dedi Ivan, Drizzt’e. “Fakat zavallı Delly için dökülecek bir damla yaşımız var. Kızın öyle kaçmasının sebebi neydi bilemiyorum.”</p>

  <p class="block2">Bu sözler Drizzt’te soğuk bir duş etkisi yarattı, kendini Innovindü’den uzaklaştırıp sezgili kılıca sert bir bakış attı. “Ben biliyorum,” dedi ve Khazid’hea’ya sessizce lanet okudu.</p>

  <p class="block2">“Kılıç kullanıcısına hakim mi oluyor?” diye sordu Innovindil.</p>

  <p class="block2">Drizzt kılıcın yanına yürüyüp onu göz hizasına kaldırdı. Onun içindeki yaşamı hissedip cevaplar almayı talep ederek soruları telepatik olarak Khazid’hea’ya yöneltti.</p>

  <p class="block2">Fakat o an drowa başka bir şey oldu.</p>

  <p class="block2">“Uçan atlarınızı harekete geçirin,” dedi Ivan. “Sizi Mithril Salonu’na ne kadar çabuk götürürsek o kadar iyi olur. Arkadaşların seni fena halde özledi Drizzt Do’Urden ve senin de onları bir o kadar özlediğini düşünüyorum.”</p>

  <p class="block2">Drow buna karşı çıkacak değildi ama orada durmuş her şeyi kesebilen muhteşem kılıcı tutarken düşünceleri başka bir yöne saptı.</p>

  <p class="block2">“Onu yenebilirim,” dedi.</p>

  <p class="block2">“Bu da ne demek şimdi?” diye sordu Ivan. “Neden bahsediyorsun?” diye sordu Innovindil.</p>

  <p class="block2">Drizzt onlara dönüp, “Obould’dan daha iyi dövüştüm,” dedi. “Onunla dövüştün mü?” diye hayretle sordu Ivan.</p>

  <p class="block2">“Kısa bir süre önce, buradan çok da uzak olmayan bir tepede 320 a<span class="calibre1">£4— onunla dövüştüm,”</span> diye açıkladı Drizzt. “Onunla dövüştüm ve ona birbiri ardına hamleler savurdum ama palalarım zırhına işlemedi.” Khazid’hea’yı havaya kaldırdı ve güçlü bir hamleyle boşluğu yardı.</p>

  <p class="block2">“Bu kılıcın haklı kazanılmış lakabını biliyor musunuz?” diye sordu.</p>

  <p class="block2">Diğer üçü ona öylece bakınca, “Kesici,” diye cevapladı. “Bu kılıçla Obould’u yenebilirim.”</p>

  <p class="block2">“Bu başka gün yapılacak bir dövüş,” dedi Innovindil. “Sevdiğin ve kaybetmiş olmaktan korktuğun kişilerle birleştikten sonra.”</p>

  <p class="block2">Drizzt başını salladı. “Obould ilerlemeye devam ediyor, bir tepeden öbürüne geçiyor. Kendine güveniyor ve bu yüzden de beraberinde çok kimse yok. Ona ulaşabilir ve bu kılıçla onu yenebilirim.”</p>

  <p class="block2">“Arkadaşların seni görmeyi hak ediyor ve arkadaşlığın bunu gerçekleştirmeni gerektiriyor,” dedi Innovindil. “Bruenor’a olan hizmetim aynı zamanda bütün bu topraklar için geçerli bir hizmettir” diye karşılık verdi Drizzt. “Kuzey halkı, Obould’dan kurtulmayı hak ediyor. Şimdi bu şansa sahibim. Shallows’un, diğer tüm kasabaların, istilacıların önünde ölen tüm cücelerin intikamını alma şansına sahibim. Tarathiel’in intikamını alma şansına sahibim; ve belki de bu şansa bir daha asla sahip olamayacağız.”</p>

  <p class="block2">Tarathiel’in bahsinin geçmesi elfin bütün itirazlarına son vermiş gibiydi.</p>

  <p class="block2">“Onun peşine şimdi mi düşeceksin?” diye sordu Ivan. “Daha uygun bir zaman düşünemiyorum.” Ivan tüm bunları aklından geçirdikten sonra onaylarcasma başını sallamaya başladı.</p>

  <p class="block2">“Hee hee hee,” diye destekledi Pikel.</p>

  <p class="block2">“O köpeğe benim için de vur,” diye belirtti Ivan ve bu ani ilhamla yüzüne bir gülümseme yayıldı.</p>

  <p class="block2">Neredeyse kusursuz bir drow tasarımına sahip olan arbaletini çıkarıp Drizzt’e uzattıktan sonra omzundaki patlayıcı oklarla dolu palaskayı da drowa verdi.</p>

  <p class="block2">“Bunlardan birkaç tanesini yaratığa fırlat ve nasıl zıpladığını gör!” diye açıkladı Ivan. “Hee hee hee.”</p>

  <p class="block2">Ivan “Ben ve benim kardeş…” diye söze başladı, sonra sözünü kesmesini beklediği Pikel’e dönüp sustu. Pikel ona şaşkınlık içinde baktı. Ivan iç geçirdi. “Ben ve benim kardeş…” diye yeniden söze başladı. “Benim kardeeeş!”</p>

  <p class="block2">“Evet, biz ikimiz Mithril Salonu’na geri dönüp arkadaşlarına senin buralarda olduğunu söyleyeceğiz,” dedi Ivan. “Seni yakında aramızda görmeyi umuyoruz.”</p>

  <p class="block2">Drizzt, elf arkadaşına döndü. “Onlarla git,” diye rica etti kadına. “Onları tepeden izle ve sağ salim ulaştıklarından emin ol.”</p>

  <p class="block2">“Kral Obould’un peşine tek başına düşmene izin mi vereceğim?” Drizzt kötücül kılıcı, palaskayı ve arbaleti gösterdi.</p>

  <p class="block2">“Onu yenebilirim,” diye söz verdi.</p>

  <p class="block2">“Tabii onu yalnız yakalayabilirsen,” diye karşı çıktı Innovindil. “En azından bunun için yardımım dokunabilir.” Drizzt başını iki yana salladı. “Onu bulacak ve uzaktan izleyeceğim,” diye söz verdi.</p>

  <p class="block2">“Bir fırsat bulup değerlendireceğim. Obould elimde tuttuğum bu kılıçla yere serilecek.”</p>

  <p class="block2">“Pöh! Bu tek başına yapacağın bir iş değil,” diye karşı çıktı Ivan.</p>

  <p class="block2">“Gündoğumu’yla hızlı hareket edebilirim. Yakalanmayı seçmediğim sürece beni yakalayamaz. Bu sefer Kral Obould ölecek.”</p>

  <p class="block2">Drowun ses tonu son derece muntazam ve dengeliydi.</p>

  <p class="block2">“Mithril Salonu’nda kalmayacağım,” dedi Innovindil. “Cücelerin oraya vardığından emin olacağım ve senin için geri döneceğim.”</p>

  <p class="block2">“Ve ben de seni bekleyeceğim,” diye söz verdi Drizzt. “Elimde Obould’un kellesini tutarak…”</p>

  <p class="block2">Söylenecek başka hiçbir şey yokmuş gibi duruyordu ama tabii ki Pikel, “Hee hee hee,” diye ekledi.</p>

  <p class="block4">DERİN BİR NEFES</p>

  <p class="block2">“Yakında bu yolculuktan yorgun düşeceğim,” dedi Tos’un Armgo drow arkadaşına.</p>

  <p class="block2">Günlerdir yoldaydılar; sonunda onu bulmayı umdukları yerin kilometrelerce kuzeyinde, Mithril Salonu’nun batı kapısında Obould’a yetişmek üzereydiler. Görünüşe bakılırsa oradaki savaş da pek iyi gitmemişti ve ork kralı bunun üzerine tek söz konuşmak istemiyor gibi duruyordu. Obould ile kalmaya niyetlilerse iki drow için seyahat daha yeni başlıyor gibi gözüküyordu. Gittikçe soğuyan havaya rağmen ork kralı hiçbir yere kazık bağlamayacağa benziyordu. Parlak bir sabah, Tos’un ve Kaer’lic sarp bir tepenin üzerindeki küçük bir kale temelinin dışındaki düz taşlarda onun dönüşünü, buraya geldikleri günden beri Obould’la konuşmak için ellerine geçecek olan ilk fırsatı bekledi.</p>

  <p class="block2">Obould, ziyaretçilerini sadece kendi zevkine göre memnun ederdi. İki drowun çevresindeki tüm orklar gri taşların ve tepelerin çamurlu topraklarının arasında büyüyen ağaçları kesmekle, yaklaşan düşmanı gizleyebilecek bütün iri kayaları ortadan kaldırmakla uğraşıyordu.</p>

  <p class="block2">“Krallığını kuruyor,” diye belirtti Kaer’lic. “Çok uzun zamandır bunu ima edip duruyordu ama hiçbirimiz onu dinleme zahmetinde bulunmadık.”</p>

  <p class="block2">“Birkaç kaleyle krallık kurulmaz,” dedi Tos’un. “Özellikle de garnizonlarını yakında birbirlerinin üzerlerine göndermeye başlayacak olan orklar söz konusuysa…”</p>

  <p class="block2">“Bundan zevk alacağına hiç şüphe yok,” dedi boğuk bir ses.</p>

  <p class="block2">İki kara elf kendilerine yaklaşan Obould’a ve o rahatsız şaman Tsinka’ya baktı. Kaer’lic, dişinin pek de memnun gözükmediğini farketti.</p>

  <p class="block2">“Geçmişte yaşanılanlara dayanan bir tahmin,” dedi Tos’un ve eğilerek selam verdi. “Tabii ki sana hakaret etmek gibi bir niyetim yoktu.”</p>

  <p class="block2">Obould kaşlarını çattı. “Onlar Gruumsh olan Obould’dan önce yaşandı,” diye cevap verdi. “Krallığım hakkında böyle öngörülerde bulunman senin zararına olur drow.”</p>

  <p class="block2">Kaer’lic, kendini görkemli ve önceden kestirilemeyen orktan bir iki adım uzaklaşırken buldu.</p>

  <p class="block2">“İki arkadaşınızı Örümcek Kraliçe’nin yanma gönderdiğinizi öğrendim,” dedi ork ve sözlerin amacına ulaşması birkaç dakikayı buldu.</p>

  <p class="block2">“Donnia ve Ad’non?” diye sordu Kaer’lic.</p>

  <p class="block2">“Başka bir drow tarafından katledilmişler,” diye cevapladı Obould; bu haberlerden rahatsızlık duyduysa bile bunu hiç belli etmiyordu.</p>

  <p class="block2">Kaer’lic Tos’un’a baktı ve ikili bu kaybı omuz silkerek kabullendi.</p>

  <p class="block2">“Samanlardan birinin Ad’non’un başını savaş ganimeti olarak aldığını biliyorum,” dedi Obould umursamazca. “İsterseniz onu size geri verebilirim.”</p>

  <p class="block2">Teklifinin samimiyetsizliği Kaer’lic’i düşündüğünden de çok rahatsız etti ama ork kralına bakarken öfkesini belli etmemekle akıllılık etti.</p>

  <p class="block2">Konuşmayı başka bir yöne çekmenin daha iyi olacağını düşünerek, “Mithril Salonu’nda yaşanan yenilgide ordunu bir arada tuttun. Bu iyiye işaret,” dedi.</p>

  <p class="block2">“Yenilgi mi?” diye haykırdı Tsinka Shinriil. “Sen ne biliyorsun ki?”</p>

  <p class="block2">“Mithril Salonu’nun içine giremediğinizi biliyorum.”</p>

  <p class="block2">“Ödenecek olan bedel kazanca değmeyecekti,” diye açıkladı Obould. “Dış bölgelerde onları hareketsiz bırakacak şekilde savaştık. İçeri baskı yapabilirdik ama müttefiklerimizin gelmediğini fark ettik.”</p>

  <p class="block2">Gözlerini kısıp Kaer’lic’e baktı ve ekledi; “Planladığımız şekilde.”</p>

  <p class="block2">“Trollerin güvenilmezliği ve önceden kestirilmezliği…” dedi drow rahibesi omuz silkerek.</p>

  <p class="block2">Obould ters ters bakmaya devam etti ve Kaer’lic, onun, Proffit’in trollerinin savaştan uzak duruşlarında kendisinin ve Tos’un’ün parmağı oluşundan şüphelendiğini anladı.</p>

  <p class="block2">“Proffıt’i, gecikmesinin kuzeyde sorunlar yaratabileceği konusunda uyardık,” diye ekledi Tos’un.</p>

  <p class="block2">“Ama o ve iğrenç yaratıklar yıllardır en nefret ettikleri düşman olan insanların kanının, Nesme halkının kanının kokusunu aldı. Mithril Salonu’nun kuzeyine gitmeye ikna edilemez bir haldeydi.”</p>

  <p class="block2">Obould hiç de ikna olmuşa benzemiyordu.</p>

  <p class="block2">Kaer’lic dikkat dağıtma zorunluluğu duyarak, “Ve Gümüşay onların üzerine yürüdü,” dedi. “Proffit ve ekibinden başka bir şey bekleyemezsin. Yani sağ kalacak olan birkaçından…”</p>

  <p class="block2">Obould’un uzun sivri dişlerinin arasından hafif bir inilti yayıldı.</p>

  <p class="block2">“Leydi Alustriel’in geleceğini biliyordun,” dedi Kaer’lic. “Pek çok değerli savaşçısının güney bataklıklarında ölü yattığını bilmek seni cesaretlendirsin. Gözlerini kuzeye pek de istekli çevirmeyecektir.”</p>

  <p class="block2">“Bırakalım da gelsin,” diye gürledi Obould. “Her dağda ve her geçitte hazırlıklar yapıyoruz. Bırakalım da Gümüşay, Kara Ok Krallığı’na gelsin. Burada sadece ölüm bulacaklar.”</p>

  <p class="block2">“Kara Ok Krallığı mı?” dedi Tos’un sessizce.</p>

  <p class="block2">Kaer’lic sadece Obould’a değil Tsinka’ya da dikkatle baktı ve krallığının adının anılmasıyla şamanın yüzünü buruşturduğunu fark etti.</p>

  <p class="block2">Bir bölücü oluşuyor olabilir miydi? “Öyleyse Proffit yenildi,” dedi ork kralı. “Öldü mü?”</p>

  <p class="block2">“Bilmiyoruz,” diye itiraf etti Kaer’lic. “Savaş karmaşasında, trollerin kesinlikle gitmek istemediğim bir yer olan Trollmoors’a geri gönderileceği anlaşılınca oradan ayrıldık.”</p>

  <p class="block2">“Gitmek istemek mi?” dedi Obould. “Size ProffıtTe kalmanızı söylemedim mi?” “Oraya gitmezdim,” dedi Kaer’lic. “Ne ProffitTe ne de Obould için.”</p>

  <p class="block2">Arsız tavrı başka bir sert bakışa neden oldu ama ork kralı ona karşı hiçbir hamlede bulunmadı.</p>

  <p class="block2">“Fazlasıyla başarılı oldun Kral Obould,” dedi Kaer’lic. “Bu kadar kısa bir süre içinde olabileceğini düşündüğümden çok daha fazla. Büyük zaferlerinin şerefine sana bir hediye getirdim.” Sözcüklerini tamamlarken Tos’un’a dönüp başını salladı ve erkek drow geride kalan tek iri kayaya doğru uzaklaştı. Gözden kayboldu. Bir dakika sonra beraberinde yaralı bir cüceyi sürükleyerek yeniden belirdi. “Sana hediyemiz,” dedi Kaer’lic.</p>

  <p class="block2">Obould şaşkın gözükmeye çalıştı ama Kaer’lic gerçeğin farkına vardı. Her yerde gözcüleri vardı ve cüceden daha iki kara elfle buluşmadan önce haberdardı.</p>

  <p class="block2">“Derisini yüzüp onu yiyin,” dedi Tsinka; gözleri birden vahşileşmiş ve aç bakar olmuştu. “Şişi ben hazırlarım.” “Sen çeneni kapayacaksın,” diye düzeltti Obould. “Battlehammer Klanı’ndan mı?”</p>

  <p class="block2">“Öyle,” diye cevapladı drow rahibesi.</p>

  <p class="block2">Obould onaylarcasına başını salladıktan sonra Tsinka’ya dönüp, “Onu erzak arabasına götürüp güven altına al. Cüceyi yakınımızda tutacağız. Ve sakın onu inciteyim deme yoksa seni gebertirim!”</p>

  <p class="block2">Bu sözler şamanın kaşlarını çatmasına neden oldu ve Kaer’lic bunu kaçınmadı.</p>

  <p class="block2">“Belki de bize faydası dokunur,” dedi Obould. “Bahar gelmeden önce cücelerden yararlanabilmeyi umuyorum.” “Yararlanabilmek mi?” diye tekrarladı Tsinka; sesi bir kez daha çığlık atarcasına çıkmıştı.</p>

  <p class="block2">Obould ters bakışlarını ve çatık kaşlarını ona yöneltince kadın sindi. “Şimdi onu götür ve güvenliğini sağla,” dedi ork kralı; sesi keskin ve tehditkardı.</p>

  <p class="block2">Tsinka cüceye doğru hızla hareket etti ve zavallı Fender’i sertçe sürükledi. “Kılına bile zarar gelmeyecek!” diye emretti Obould.</p>

  <p class="block2">Tsinka uzaklaştıktan sonra Kaer’lic, ork kralına, “Mithril Salonu’na baskı yapmanı bekliyordum” dedi. “Doğruyu söylemek gerekirse, Bekçi Vadisi’ne döndüğümüz zaman ork ordusunun Dünyanın Omurgası’na doğru sere serpe dağılmış olacağını sanıyorduk.”</p>

  <p class="block2">“Güvenin gerçekten de hayranlık uyandırıyor.”</p>

  <p class="block2">“Bu güven büyüyor Kral Obould,” diye teminat verdi Kaer’lic. “İnanılmaz bir bilgelik ve hakimiyet gösterdiğini düşünüyorum.”</p>

  <p class="block2">Obould bu övgüye homurdanarak karşılık verdi. “İstediğin başka bir şey var mı?” diye sordu.</p>

  <p class="block2">“Yapılacak çok işim var.” “Bir sonraki inşaya gitmeden önce mi?”</p>

  <p class="block2">“Plan bu evet,” dedi Obould.</p>

  <p class="block2">Kaer’lic eğilip selam verdi. “Hoşçakal, Kara Ok Kralı”</p>

  <p class="block2">Obould bir an için durup bu hitabı düşündü, sonra arkasına dönüp oradan uzaklaştı. Ork yanlarından ayrıldığında, “Birbiri ardına gelen sürprizler,” diye belirtti Tos’un.</p>

  <p class="block2">“Ben artık şaşılmıyorum,” dedi Kaer’lic. Obould’u küçümsemek bizim hatamızdı. Bir daha olmayacak.”</p>

  <p class="block2">“Haydi, Karanlıkaltı’nın üst tünellerine geri dönelim veya kurnaz oyunlarımıza ihtiyaç duyan başka bir bölge bulalım.” Kaer’lic’in yüz ifadesinde en ufak bir değişiklik olmadı. Sanki aralarından ayrılan Obould’a küçük oklar fırlatıyormuşçasına gözlerini kısmış duran rahibe, edindiği bütün bilgileri değerlendiriyordu. Kaybettiği arkadaşlarını düşündü, sonra, drowiarın her zaman yaptığı gibi bunu aklından uzaklaştırdı. Ölü drowlara ve Örümcek Kraliçe’ye öylesi saygısız davranan Obould’un davranışlarını gözden geçirdi. Bazı şeyleri akıldan uzaklaştırmak o kadar da kolay değildi.</p>

  <p class="block2">“Ayrılmadan önce Tsinka’yla konuşacağım,” diye belirtti Kaer’lic.</p>

  <p class="block2">Tos’un’un, “Tsinka mı?” diyen alaycı cevabı geldi. “Ork standartları için bile aptalın biri.”</p>

  <p class="block2">“Ben de öyle orkları severim zaten,” diye cevapladı Kaer’lic. “Öngörülebilir ve aptal olanları.”</p>

  <p class="block2">O günün ilerleyen saatlerinde, özel bir büyü tekniği ile belli bir nesneye dolduruluş ve yaratılış büyüleri yaptıktan sonra, Kaer’lic, ork rahibesinin tam karşısındaki bir taşın üzerine oturdu. Tsinka, tam da beklenildiği gibi, onu tedbir ve şüpheyle karşıladı.</p>

  <p class="block2">“Kral Obould’un Mithril Salonu’nu cücelere bırakma kararından memnun kalmadın,” diye lafını esirgemeden bildirdi Kaer’lic.</p>

  <p class="block2">“Gruumsh olan birini yargılamak bana düşmez.”</p>

  <p class="block2">“O Gruumsh mu dersin? Cüceleri huzur içinde bırakmak Gruumsh’un arzusu mu? Buna şaşarım.”</p>

  <p class="block2">Tsinka’nın yüzü sessiz bir hayal kırıklığıyla asıldı ve Kaer’lic hedefi on ikiden vurduğunu anladı.</p>

  <p class="block2">“Büyük kazançlar elde eden bir fatihin korkması olağandır,” diye açıkladı Kaer’lic. “Ne de olsa birden, kaybedecek çok şeye sahip oldu.”</p>

  <p class="block2">“Gruumsh olan hiçbir şeyden korkmaz!” diye haykırdı değişken ruhlu şaman.</p>

  <p class="block2">Kaer’lic buna başıyla onaylayarak karşılık verdi. “Ama Kral Obould, Gruumsh’un isteklerini tamamen yerine getirebilmek için herhalde Tsinka’nın teşvikinden daha fazlasına ihtiyaç duyacaktır,” dedi drow.</p>

  <p class="block2">Şaman, Kaer’lic’e meraklı gözlerle baktı.</p>

  <p class="block2">Kötücül bir gülümseme takman Kaer’lic, elini kemerindeki keseye götürüp örümcek şeklinde küçük bir kopça çıkardı ve orka gösterdi.</p>

  <p class="block2">“Savaşçının zırhmdaki kayışlar için,” diye açıkladı. Bu Tsinka’nın hem ilgisini çekmiş hem de onu korkutmuş gibi duruyordu.</p>

  <p class="block2">“Al,” dedi Kaer’lic. “Pelerinini onunla bağla. Ya da sadece derine bastır. Ne demek istediğimi anlayacaksın.”</p>

  <p class="block2">Tsinka kopçayı alıp kendisine yaklaştırdı ve Kaer’lic, kopçanın içine yerleştirdiği büyüleri serbest bırakmak için gizlice bir şeyler mırıldandı.</p>

  <p class="block2">Ani bir cesaret ve güç hisseden Tsinka’nın gözleri fal taşı gibi açıldı. Gözlerini kapadı ve eşyanın sıcaklığının tadını çıkardı. Kaer’lic, orka yeni bir büyü; Tsinka’yı tamamen rahatlatacak bir arkadaşlık sihri yapabilmek için bu fırsattan yararlandı.</p>

  <p class="block2">“Leydi Lolth’un kutsaması,” diye açıkladı Kaer’lic. “Cücelerin Mithril Salonu’ndan gönderildiğini görebilen kişi.” Tsinka kopçayı kendisinden biraz uzaklaştırıp bu nesneye merakla baktı. “Gruumsh olanı cücelerin salonuna gönderip fethini tamamlamasını bu mu sağlayacak?”</p>

  <p class="block2">“Tek başına mı? Tabii ki hayır ama bende onlardan çok var. Sen ve ben, Kral Obould’un en büyük zaferlerinin önünde uzandığını bildiğimizden onu kışkırtacağız.”</p>

  <p class="block2">Şaman bu süs iğnesine buğulu gözlerle bakmaya devam etti. Sonra bakışlarını yeni en iyi arkadaşına çevirip ağzı kulaklarına varırcasma gülümsedi.</p>

  <p class="block2">Kaer’lic bu gülümseyişin kendi üstünlüğünü göstermeyip karşılıklı görünebilmesi için çok çaba harcadı. Yine de Tsinka kendisinin güvenilir olduğunu düşündüğünden ve kendisini yeni iyi arkadaşı ilan ettiğinden drow pek de endişelenmedi.</p>

  <p class="block2">Drow rahibesi, Obould’un bu arkadaşlığa ne tepki vereceğini merak etti.</p>

  <p class="block2">Mithril Salonu’nun duvarları daha önce hiç olmadığı kadar üzerine geliyordu. Ivan ve Pikel, o sabah Delly ve Drizzt’in haberleriyle dönmüş, büyük adama bir duygu karmaşası yaşatmıştı. Wulfgar sırtını duvarların taşlarına dayamış, mum ışığında oturuyordu. Gözlerini kırpmıyordu ama aklı onu önceki ayların hatıralarım anmaya zorladıkça hiçbir şey de görmüyordu.</p>

  <p class="block2">DellyTe yaptığı son konuşmaları yeniden canlandırdı ve onları kadının çaresizliğinin ışığında değerlendirdi. İpuçlarını nasıl görmemişti? Fazlasıyla aşikar olan bu yardım çığlığını nasıl da duyamamıştı?</p>

  <p class="block2">Delly’nin Gümüşay’a ya da diğer muhteşem şehirlerden birine gitme ricasına verdiği karşılığı düşündüğünde suratının asılmasına engel olamadı. Kadının duygularını öylesine küçültmüştü ki basit bir tatil sözüyle hepsini elinin tersiyle itmişti.</p>

  <p class="block2">“Bunun için kendini suçlayamazsın,” dedi odanın karşısındaki Cattibrie ve Wulfgar’ı düşüncelerinden uzaklaştırdı. “Burada kalmak istemiyordu,” diye cevapladı adam.</p>

  <p class="block2">Cattibrie yürüyüp adamın yanındaki yatağa oturdu. “Vahşi ork topraklarına kaçmayı da öyle. Kılıç yüzünden oldu ve onu açıkta, yanından geçen herkesi yakalayabileceği bir yerde bıraktığım için aptalın biri olduğumu düşünüyorum.”</p>

  <p class="block2">“Delly buradan ayrılıyordu,” diye ısrar etti Wulfgar. “Cücelerin karanlık tünellerine tahammül edemedi. Buraya daha iyi bir hayat bulma umuduyla geldi ama tek bulduğu…” derin bir iç çekince sesi yitip gitti.</p>

  <p class="block2">“Böylece diğer halkla beraber nehri geçmeye karar verdi ve senin çocuğunu da beraberinde götürdü.”</p>

  <p class="block2">“Colson benim olduğu kadar Delly’nin de çocuğuydu. Bundan daha azını hak etmiyordu. Colson’u aldı çünkü bunun kız için en iyisi olduğunu düşünüyordu; bundan hiç şüphem yok.”</p>

  <p class="block2">Cattibrie elini “Wulfgar’ın koluna koydu. Adam bu dokunuşa minnettardı. “Ve Drizzt hayatta,” dedi kadının gözlerinin içine bakıp gülümsemeyi başararak. “Bugün iyi haberler de aldık.”</p>

  <p class="block2">Cattibrie adamın kolunu sıkıp gülümseyişine aynı şekilde karşılık verdi.</p>

  <p class="block2">Wulfgar onun ne tepki vereceğini bilemediğini fark etti. Kadın ne söyleyeceğini ya da ne yapacağını bilemiyordu. Bir cücenin tek bir cümlesiyle kendisi Delly’i kaybetmiş, o ise Drizzt’i bulmuştu!</p>

  <p class="block2">Acı, sempati, umut ve rahatlama kendi içinde dönüp durduğu gibi belli ki onun içinde de dönüyordu ve kadın sevince yakın bir yerde durursa adamın acısını hiçe sayıp ona saygısızlık etmekten korkuyordu.</p>

  <p class="block2">Hislerini bu denli önemsemesi Wulfgar’a kadının ne denli iyi bir arkadaş olduğunu hatırlattı. Elini kadınınkinin üzerine koydu ve sıktı. Sonra daha içten bir şekilde gülümsedi ve başını onaylarcasına salladı.</p>

  <p class="block2">“Drizzt, Obould’u bulup onu öldürecek,” dedi; sesinde yeniden güç vardı. “Ve biz Colson’u bulacağız,” diye karşılık verdi Cattibrie.</p>

  <p class="block2">Wulfgar derin bir nefes aldı; ümitsizlik içinde eriyip gitmeden önce kendini toparlaması gerekiyordu.</p>

  <p class="block2">Bütün Mithril Salonu, Delly’nin bebeği dışarı çıkarmamış olduğunu umarak Colson’u arıyordu. Cüceler sel oluşturan dondurucu yağmura rağmen Surbrin’e inmiş, tekne kaptanlarından çocuğu görüp görmediklerine dair bir haber almaya çalışıyordu.</p>

  <p class="block2">“Hava yakında düzelecek,” dedi Cattibrie. “O zaman gidip kızını bulacağız.” “Ve Drizzt’i,” dedi Wulfgar.</p>

  <p class="block2">Cattibrie sırıtıp hafifçe omuz silkti. “Drizzt’i tanıyorsam biz onu bulmadan çok önce o bizi bulacaktır.” “Elinde Obould’un kellesiyle,” diye ekledi Wulfgar.</p>

  <p class="block2">Beornegar’ın oğlu Wulfgar’ın hayatındaki en karanlık günlerden birinde en azından bu birazcık umut vericiydi. Bruenor, “…ork beyinli, goblin burunlu ogre ve kayanın çocuğu!” diyerek burnundan soludu. Toplantı odasını arşınlıyor, karşısına çıkan her şeyi tekmeliyordu.</p>

  <p class="block2">“Hee hee hee,” dedi Pikel.</p>

  <p class="block2">Ivan kardeşine sert bir bakış atıp onu sessiz olmaya zorladı. “Biri bana zırhımı getirsin!” diye kükredi Bruenor. “Ve baltamı! Öldürecek birkaç yüüüz kokuşmuş orkum var!” “Hee hee hee.”</p>

  <p class="block2">Ivan kardeşinin münasebetsizliğini örtbas etmek için boğazını temizledi. Az önce Kral Bruenor’a, Drizzt’in niyetim, onun sihirli kılıçla Ivan’in arbaletini alışını ve Obould’un peşine düştüğünü açıklamışlardı.</p>

  <p class="block2">Bruenor bu haberleri pek de iyi karşılamamıştı.</p>

  <p class="block2">Sevgili arkadaşının hayatta oluşuyla heyecanlanan Bruenor, hareketsiz kalmayı kabullenemiyordu.</p>

  <p class="block2">Dışarıda bardaktan boşanırcasma yağan dondurucu bir yağmur, bir fırtına vardı. Ayrıca yüksek yerlere kar yağıyordu ve Bruenor’un ya da herhangi bir kimsenin Mithril Salonu’nun dışına çıkmasının hiçbir yolu yoktu. Hava şartları daha iyi olsaydı bile Bruenor, Drizzt için yapabileceği pek bir şey olmadığını fark etti. Drow kanatlı bir at sürüyordu; ona nasıl yetişebilirdi ki?</p>

  <p class="block2">“Lanet aptal elf,” diye homurdandı ve taş kürsünün kenarına bir tekme savurup topallayarak uzaklaşırken biraz daha homurdandı.</p>

  <p class="block2">“Hee hee hee,” diye kıs kıs güldü Pikel.</p>

  <p class="block2">Neler olup bittiğini öğrenmek üzere hızla odaya dalan Regis, “Bu şekilde sadece ayağını kırar ve bu duvarların dışına bile çıkamazsın,” dedi. Drizzt’in sağ salim bulunduğu ve Kral Bruenor’un canının sıkkın olduğu haberi bütün yapıya yayılmıştı.</p>

  <p class="block2">“Duydun mu?”</p>

  <p class="block2">Regis başıyla onayladı. “Hayatta olduğunu biliyordum. Drizzt’i öldürmek için orklardan ve ayaz devlerinden daha fazlasına ihtiyaç var.”</p>

  <p class="block2">“Obould’un peşinden gidiyor. Tek başına,” diye kükredi Bruenor. “Obould’un yerinde olmak istemezdim,” dedi buçukluk sırıtarak.</p>

  <p class="block2">“Pöh!” diye burnundan soludu cüce. “Lanet aptal elf yine bütün eğlenceyi tek başına yaşıyor!” i Pikel, “Hee hee hee” dedi ve Ivan ona dirsek attı.</p>

  <p class="block2">Pikel kızgınca kardeşine döndü, gözleri delirmiş gibi bakıyordu ve bir yandan kuş sesleri çıkararak tehditkar bir şekilde parmaklarını oynattı.</p>

  <p class="block2">Ivan sadece başını salladı.</p>

  <p class="block2">“Boo,” dedi Pikel ve ardından, “Hee hee hee,” diye devam etti. “Çeneni kapayacak mısın?” dedi Ivan ve başını sallayıp iri kollarını göğsünde birleştirerek arkasını döndü. Regis’i kendisine bakıp kıkırdarken buldu. “Ne?”</p>

  <p class="block2">Derken Kral Bruenor durdu ve Ivan’a aynı şekilde bakıp o da kıkırdadı.</p>

  <p class="block2">Ivan ikisine de merakla baktı; onların aksine Pikel’in sakalını kendisininki gibi yeşile çevirdiğini göremiyordu. Ivan, Pikel’e, “Senin eğlenceli olduğunu düşünüyorlar,” dedi. “Hee hee hee.”</p>

  <p class="block2">Başı önde, başlığı kafasında ilerleyen Drizzt Do’Urden, fırtınadan korunma çabasında değildi.</p>

  <p class="block2">Mithril Salonu’nun kuzeyinde her yer karla kaplıydı. Şiddetli bir şekilde yağıyor, tüm çevreyi beyaza gömüyordu ama drow, Gündoğumu sayesinde kayalık, engebeli arazide Obould’u son gördüğü yere doğru ilerlemeyi başarıyordu. Gün ışığı söndükçe drow korunaklı bir çıkıntı bulup yerleşti. Atın vücut ısısından faydalanabilmek için Gündoğumu’nun sırtına yattı.</p>

  <p class="block2">Gün batınımdan sonra sonunda fırtına dindi ama rüzgar daha da sert esmeye başladı. Drizzt dışarı çıktı ve gökyüzündeki bulutlara baktı; onlar hareket ettikçe yıldızlar görünüyordu. Sığınak olarak kullandığı kayanın sivri ucuna tırmandı ve gözleriyle bölgeyi taradı. Bölge, Obould’un ordusunun kalıntılarıyla dolu olduğundan birkaç kamp ateşi görülüyordu. En büyük ateşin yerini belirledikten sonra yeniden aşağı indi ve kendini çok ihtiyaç duyduğu uykuya yatmaya zorladı.</p>

  <p class="block2">Yine de şafaktan önce kalkmış ve dışan çıkmıştı. Gündoğumu’nu sürüyor hatta pegasusa uzun ve kısa uçuşlar yaptırıyordu.</p>

  <p class="block2">Bir önceki gece gördüğü kamp ateşlerine yaklaştığında drowun yüzüne bir gülümseme yayıldı.</p>

  <p class="block2">Obould’un flamaları ork kralının kervanında dalgalanan bayrağın aynıları görüş açısına girmişti.</p>

  <p class="block2">Kendisine geniş görüş sağlayan bir nokta bulup oraya yerleşti ve kısa bir süre sonra o kervanın harekete geçtiğini gördü.</p>

  <p class="block2">Drizzt onlara dikkatle baktı. Sürülerin arasında emirler yağdıran Obould’u gözüne iliştirdi.</p>

  <p class="block2">Drow başını sallayarak onayladı ve bölgeye daha geniş bir açıyla baktı; kervanı gizlice takip edebileceği bir yol seçiyordu.</p>

  <p class="block2">Fırsat kollayarak zamanının gelmesini bekledi.</p>

  <p class="block2">Hepsini öldüreceğiz, diye fısıldadı kötücül Khazid’hea.</p>

  <p class="block2">Drizzt arzusuna odaklanıp telepatik zorlamaya kulaklarını kapadıktan sonra kılıca kendi uyarı mesajını gönderdi. Beni bir daha rahatsız edersen seni bir ejderhaya yem ederim. Hazine yığınının arasında bin yıl ya da daha fazla oturur durursun. Kılıç yeniden sessizleşti.</p>

  <p class="block2">Drizzt, Khazid’hea’nın kendi peşine düştüğünü ve kendisi tarafından kullanılmayı arzuladığını biliyordu. Belki de bu sezgili kılıca daha uysal davranması, hatta onun zorlamalarını kabul edip kılıcı söz sahibinin o olduğuna inandırması gerektiğini düşündü.</p>

  <p class="block2">Ama sonra bunun bir önemi olmadığına karar verip zihinsel savunma duvarını örmeye devam etti.</p>

  <p class="block2">Khazid’hea pek çok insana hükmedebilirdi, hatta Cattibrie’yi bile şaşkınlıkla yakalayıp kadının davranışlarını kendi arzularına uydurmuştu.</p>

  <p class="block2">Fakat Drizzt Do’Urden kadar deneyimli ve disiplinli, sezgili kılıcın zorlayıcı doğasını bilen bir savaşçı için Khazid’hea’nm irade gücü küçük bir rahatsızlıktan başka bir şey değildi. Drizzt bir an bunu düşündü ve durumu riske atmaması gerektiğini fark etti. Obould başlı başına yeterli bir düşmandı.</p>

  <p class="block2">“Hepsini öldüreceğiz,” dedi Drizzt ve kılıcı alevler saçan gözlerinin önüne kaldırdı. Khazid’hea’nm onayını hissetti.</p>

  <p class="block4">TANRILAR KÜKREDİĞİNDE</p>

  <p class="block2">Kaer’lic Sının Wett güneyde beliren kanatlı atı gördüğünde neredeyse yere kapaklanıyordu. Orklar yaylarını hazırladı ve Kaer’lic bir büyü düşündü ama önce Obould bütün hızıyla ve biraz da şüpheyle hareket etti.</p>

  <p class="block2">“Oklarınıza hakim olun!” diye böğürdü; bir hata yapılmaması için koşturuyor ve dönüp duruyordu.</p>

  <p class="block2">Kaer’lic’in olduğu yere dönünce drow rahibesi, orkun gözlerinde, kendisini emrine itaatsizlik etme ve pegasus sürücüsüne Lolth’un bahşettiği büyülerden birini uygulama arzusundan vazgeçirecek bir öfke ateşi gördü.</p>

  <p class="block2">Rahibe, kanatlı at yaklaştıkça sadece daha fazla çileden çıktı ve muhteşem yaratığın kara derili sürücüsünü tanıdı. “Drizzt Do’Urden,” dedi.</p>

  <p class="block2">Yanında duran Tos’un, “Yaklaşmaya cüret ediyor mu?” diye sordu.</p>

  <p class="block2">Pegasus kenara hareket edip şaha kalktı. Yaklaşmasını durdurdu ve muhteşem kanatlarını çırpışıyla havada süzülüyor gibi göründü.</p>

  <p class="block2">“Obould!” diye haykırdı Drizzt ve rüzgara karşı yöneldiğinde sözcükleri orklara ulaştı. “Seninle konuşacağım! Yalnız! Senin ve benim tamamlanmamış bir sohbetimiz var!”</p>

  <p class="block2">“Bütün mantığını kaybetmiş,” diye fısıldadı Kaer’lic.</p>

  <p class="block2">“Yoksa Obould’la pazarlık mı yapacak?” diye sordu Tos’un. “Mithril Salonu’nun elçisi olarak belki?”</p>

  <p class="block2">Kaer’lic, Obould’a, “Yok et onu!” diye seslendi. “Okçularını gönderip onu aşağı indir yoksa ben…”</p>

  <p class="block2">“Büyülerini kendine saklayacaksın yoksa bunu kısa bir süre sonra Donnia ve Ad’nonTa tartışıyor olursun,” diye cevap verdi Obould.</p>

  <p class="block2">“Çirkin canavarı öldür,” diye fısıldadı Tos’un, rahibeye ve Kaer’lic neredeyse ork kralına büyülü bir saldırı yapıyordu; ama sağduyusu nefretinden baskın çıktı. Bakışlarını Obould’dan, pegasusu bir ucu uzun doğal taş sütunlarla desteklenen yüksek bir zemine, sarp bir tepenin arasında sıkışıp kalmış iri düz bir kayaya indiriyor olan Drizzt’e çevirdi.</p>

  <p class="block2">Kaer’lic yeniden ork kralına baktığında sırıtışını saklamakla iyi etti; gümüş zırhı örümcek şekilli kopçalarla tutturulmuştu. Drizzt Do’Urden’in yakınında olmayı planlamamış olsa da aslında her şey tam da istediği gibi gelişiyordu. Hatta Drizzt Do’Urden’in bu ‘geliştirilmiş’ zırhlı Kral Obould’un ilk güçlü rakibi olacağını daha önce hiç aklına getirmediğinden her şey umduğundan da iyi gidiyordu. Drizzt, Kaer’lic’in düşündüğünün yarısı kadar iyiyse Obould’u kötü bir sürpriz bekliyor demekti.</p>

  <p class="block2">“Bu kafirle konuşmayı mı düşünüyorsun?” diye sordu rahibe.</p>

  <p class="block2">“Mithril Salonu adına konuşacaksa ve onların bana söyleyecek bir şeyleri varsa dinlemek isterim” diye cevapladı Obould. “Yoksa?”</p>

  <p class="block2">“O zaman hiç şüphesiz beni öldürmeye gelmiştir.” “Ve sen de onun yanına mı gideceksin?”</p>

  <p class="block2">“Ve onu haklayacağım.” Obould’un bakışlarında kusursuz bir özgüven vardı. Hatta sanki Drizzt hiç de ciddiye alınacak bir konu değilmiş gibi neredeyse bunları konuşmaktan sıkılmışa benziyordu.</p>

  <p class="block2">Tanrı figürünün arkasından hızla koşturan Tsinka, “Bunu yapamazsın,” dedi. “Hiçbir anlamı yok. Bırak onu uzaktan öldürüp yolumuza devam edelim. Ya da bir elçi gönder; drow elfleri tanıyan Kaer’lic’i gönder!”</p>

  <p class="block2">Kaer’lic’in aniden fal taşı gibi açılan kırmızı gözleri korkusunu belli etti ama kendini çabucak toparlayıp Tsinka’ya nefret dolu bir bakış attı. Tsinka bunun karşılığında endişeli, hatta derinden incinmiş bir ifade takınınca Kaer’lic büyüyü ve bu acınası şamanın ‘en iyi arkadaşı’ olduğunu anımsadı. Aptal orka gülümsedi. Sonra işaret parmağını kaldırıp ileri geri sallayarak Tsinka’dan bu konuya karışmamasını rica etti. Tsinka sevgili, çok sevgili kara elf arkadaşına bir süre daha merakla bakmaya devam ettikten sonra onu anladığını bildirircesine mutlu mutlu gülümsedi.</p>

  <p class="block2">“O güçlü bir rakip, öyle duydum,” dedi Kaer’lic ama bunu söylemesinin tek nedeni Obould’u niyetinden caydıramayacak oluşuydu.</p>

  <p class="block2">“Onunla daha önce de dövüştüm,” diye teminat verdi Obould omuz silkerek.</p>

  <p class="block2">“Belki de bir tuzaktır,” dedi Tsinka ve Kaer’lic’e mahcupça bakınca sesi etkisizleşti.</p>

  <p class="block2">Obould kıs kıs gülüp yürümeye başladı ama durup geriye döndü; kemik beyazı miğferinin altındaki ağzından sarı dişleri gözüküyordu. İki adımla Kaer’lic’in arkasına geçip zavallı Fender’i ensesinden tuttu ve cüceyi tek eliyle kolaylıkla havaya kaldırdı.</p>

  <p class="block2">“Karşı teklifin olmadan asla pazarlığa kalkışılmamalı,” diye belirtip hızla uzaklaştı.</p>

  <p class="block2">Drizzt, Obould’un uzaktaki tepede yürüdüğünü görünce şaşırmadı ama gözüne ilişen tutsak cüce hiç beklemediği bir şeydi. Kıvranan mahkumun dışında Obould tek başına hareket ediyordu. Uygun bir zemin arayışıyla Obould’un üzerinde gölge yaratan Drizzt aklından olası tuzakların ayrıntılarını geçirdi; Gündoğumu’yla birlikte yüksek bir kayalığın arkasında pusuya yatabilir, Obould’a hızlı ve ölümcül bir saldırıda bulunabilirdi ama Drizzt bu planlara ihtiyacı olmadığını biliyordu. Daha önceki savaşlarında ork kralını iyice ölçüp biçmişti. Obould’un fiziksel gücünden çok daha fazlasını biliyordu. Obould kendisine meydan okunulmasından kaçacak biri değildi.</p>

  <p class="block2">Peki ama cüce ne olacaktı? Drizzt, Obould’un zavallı arkadaşını öldürmesini engelleyecek bir yol bulmalıydı. Belki ork kralı tutsağın güvenliğini sağlamadığı sürece savaşmayı reddedebilirdi. Onların yaklaşmalarını izlerken drow bunu yapabileceğine, böylece Obould’un cüceyi öldürmeyeceğine iyice ikna oldu. Drizzt’in Obould’la ilgili yeni görmeye başladığı bir şey vardı. Ork, Drizzt’e tuhaf bir şekilde Artemis Entreri’yi çağrıştırıyordu. Tek bir gayesi vardı, fazla gururluydu ve daima kendini kanıtlama mecburiyeti hissediyordu. Peki ama kime karşı?</p>

  <p class="block2">Belki de kendine… Drizzt, Obould’un yanına geleceğinden en ufak bir şüphe duymamıştı. Ork kralının uzun adımlarını izledi, muhteşem kralın yalnız figürünün arkasında geniş bir çember oluşturan diğer orkların ve bir çift drowun farkına vardı. Sol eli Buzölüm’ün üzerindeydi ve Khazid’hea’yı Gündoğumu’nun gövdesine bağlı kınından çıkardı ama bir tehdit oluşturmamak için bıçağı anında aşağı indirdi.</p>

  <p class="block2">Kalbim deşeceğiz, diye söz vermeye başladı kılıç.</p>

  <p class="block2">Sessiz olup düşüncelerimden uzak duracaksın, diye telepatik olarak karşılık verdi Drizzt. Dikkatimi dağıtırsan seni dağdan aşağı atar ve üzerine soğuk taşlardan ve kardan oluşan bir çığ düşürürüm.</p>

  <p class="block2">Hedefine odaklanmış olan drow öylesine güçlü ve olaya öylesine hakimdi ki sezgili kılıç sessizliğe gömüldü.</p>

  <p class="block2">Tsinka, iki drowun bulunduğu geniş görüş açısı olan yere ilerlerken, “Kazanacak, öyle değil mi? Zırhına yerleştirdiğin büyüyle Obould kazanacak, değil mi?” diye saçma sapan konuştu.</p>

  <p class="block2">Kaer’lic çoğunlukla onu umursamıyordu ama bu sadece aptal şamanın daha ısrarcı ve talepkar olmasını sağlıyordu. Sonunda drow rahibesi dönüp, “O Gruumsh, öyle değil mi?” dedi.</p>

  <p class="block2">Tsinka birden durdu; hem yürümeyi hem de konuşmayı bıraktı.</p>

  <p class="block2">“Drizzt sadece bir drow savaşçısı,” dedi Kaer’lic. “Obould ise Gruumsh. Gruumsh için mi endişeleniyorsun?” Tsinka şaşkınlaştı, düşünceleri bir güvensizlik içinde dönüp durdu.</p>

  <p class="block2">“Dolayısıyla sus ve gösterinin tadını çıkar,” dedi Kaer’lic ve ses tonu öylesine etkiliydi ki, bir de Tsinka’ya uyguladığı büyüyle birleşince, boşboğazlık eden şamanın üzerindeki hakimiyetinin Drizzt’in Khazid’hea’ya sağladığı üstünlükten aşağı kalır yanı yoktu.</p>

  <p class="block2">Drizzt’in karşısındaki yüksek kayanın üzerine çıkan Obould, “Ne söylemen gerekiyorsa söyle ve elini çabuk tut,” dedi. Gündoğumu, Drizzt’in verdiği talimatla, birkaç hızlı adım atıp öbür tarafa uçtu.</p>

  <p class="block2">“Söylemek mi?” diye sordu drow.</p>

  <p class="block2">Obould zavallı Fender’i taşın üzerine bıraktı ve yüzünü çarpan cüce homurdandı. “Mithril Salonu adına pazarlık etmeye mi gel “Mithril Salonu’na gitmedim.”</p>

  <p class="block2">Obould’un yüzünde kuru kafayı andıran korkunç miğferinin altından bile kolaylıkla seçilen bir gülümseme belirdi. “Cücelerin seninle anlaşma yapacağını mı düşünüyorsun?” diye sordu Drizzt.</p>

  <p class="block2">“Başka seçenekleri var mı?”</p>

  <p class="block2">“Baltaları ve yaylarıyla konuşacaklar. Öfkeden başka bir şeyle cevap vermeyecekler.” “Mithril Salonu’na gitmediğini söylemiştin.”</p>

  <p class="block2">“Battlehammer Klanı’nın ne yapacağını kestirmem için çok iyi bildiğim bir mekana ve çok iyi tanıdığım bir halkın yanına gitmem mi gerekiyor?”</p>

  <p class="block2">“Bu Battlehammer Klanı’nın ötesinde,” dedi Obould ve Drizzt onun gülümsemesinin dağıldığını fark etti. Ork kralı bir inlemeyle yerde kıvranan Fender’i tekmeledi. Cücenin taşın arkasına doğru uçup yokuş aşağı inen bir patikaya sekmesine neden oldu.</p>

  <p class="block2">Bu ani öfke dalgası drowu hazırlıksız yakaladı.</p>

  <p class="block2">“Mithril Salonu’yla anlaşma yapmak istiyorsun?” dedi Drizzt; bu bir sorudan çok bildiri niteliğindeydi ve sesindeki şaşkınlığı bastırma ihtiyacı bile duymamıştı.</p>

  <p class="block2">Obould buzlu göz deliklerinden nefretle baktı.”</p>

  <p class="block2">Drizzt’in aklını sorular istila etti. Obould anlaşmaya varmak istiyorsa savaşın sona eriyor olduğu söylenebilir miydi? Savaşın sona erebileceğine dair bir umut ışığı gördüğü göz önünde bulundurulursa Drizzt, ork kralıyla savaştığında Bruenor ve halkına saygısızlık mı etmiş olurdu?</p>

  <p class="block2">Bu düşünce aklına geldiği anda, “Dağ evlerinize geri mi döneceksiniz?” diye ağzından kaçırdı Drizzt.</p>

  <p class="block2">Obould onunla alay etti. “Çevrene bir bak drow,” dedi. <span class="calibre1">“Burası artık benim evim. Benim krallığım! Hayvanının üzerinde uçtuğun zaman Obould’un yüceliğini görüyorsun. Kara Ok Krallığı’nı görüyorsun. Bu adı hayatının son anına kadar hatırla. Kara Ok’ta öleceksin Drizzt Do’Urden ve Kral Obould’un evi olan dağlarda kuşlara yem olacaksın.”</span> Sözlerini bir hırlamayla tamamladı ve muhteşem kılıcını havaya kaldırıp kararlı bir şekilde yaklaşmaya başladı. “Senden sonra kim gelecek?” diye sordu Drizzt; bu beklenmedik sözcükler Obould’u durdurdu. “Öldüğün zaman senden sonra gelecek kişiyi bilmem gerekecek. Belki o ork, Obould’dan daha akıllı olur ve burada, cücelerin, elflerin, insanların arasında yeri olmadığını görür. Görmezse onu da öldürür ondan sonra gelecek olanla konuşurum.”</p>

  <p class="block2">Drizzt, Obould’un buzlu camlar arkasındaki gözlerinin fal taşı gibi açıldığını gördü. Obould taşları yerinden oynatacak bir kükre meyle güçlü kılıcını savurarak ileri atıldı ve kılıç bu hamleyle alevler saçtı.</p>

  <p class="block2">Drizzt, bir drowun gözünü kırpma süresinde Buzölüm’ü çekti; büyülü silah muhteşem kılıçla birleşti ve Drizzt yana sıçrarken alevleri söndürüp kızgın bir dumana dönüştürdü. Kendisine fazlasıyla güvenen Obould, bu hamlesi sırasında hiçbir şekilde savunma yapmadığından Khazid’hea ile saldırabilirdi ama Drizzt bekledi.</p>

  <p class="block2">Muhteşem kılıç öngörüleceği gibi karşılık verip drowun hızla geri çekilmesine sebep oldu. Drizzt ilk açıktan yararlanıp yeni silahıyla saldırmış olsaydı Obould’a vurabilecek yine de kayda değer bir hasar veremeyecekti.</p>

  <p class="block2">Tam o anda Obould beklenmedik savunmasızlığmın farkına varacaktı.</p>

  <p class="block2">Obould saldırısını vahşice sürdürdü; kılıcını savuruyor, ileri atılıyor, arkasındaki ve düz kayanın yanındaki yüksek zeminde bulunan orklar neşeyle bağırıp çağırıyordu.</p>

  <p class="block2">Drizzt her dönüşü ve geri atılan her adımı iyice hesapladı; öfkenin istediğini yapmasına izin veriyor, deliye dönmüş rakibinden daha az enerji harcıyordu. Amacı Obould’u yormak değil orkun hareketlerini ve dönüşlerini daha iyi anlayıp bundan sonraki hamlelerini öngörmekti.</p>

  <p class="block2">Muhteşem kılıç ani bir geri hamleyle aşağı savrulan hilekar bir vuruşla yeniden hayat buldu ve Drizzt bu taktiğin benzerinin elf Tarathiel üzerinde kullanılmış olduğunu görmeseydi hazırlıksız yakalanabilirdi. Ancak aşağı doğru inen muhteşem kılıç sadece alevlerini söndüren Buzölüm’ün hamlesiyle buluştu.</p>

  <p class="block2">Obould önce sola, derken yeniden sağa kayan drowun üzerine doğru ani ve vahşi bir şekilde ilerledi.</p>

  <p class="block2">Obould onun olduğu yöne hareket ettikçe drow yuvarlanıyor sonra kendini onun aksi yönüne atıyor ve orkun kılıç hamlesini bertaraf ediyordu. Kılıç yeniden canlandı ve yuvarlanan Drizzt bıçağın tepesindeki boşluğu kesişiyle büyülü alevlerin sıcaklığını hissetti.</p>

  <p class="block2">Drizzt yeniden ayağa kalkıp döndü. Sonra geri adım attı ve Obould üzerine gelmeye devam ederken bir kez daha yana kaydı. Birbirlerinin çevresinde dönüp durdular. Obould ne zaman kılıcını savursa, hamleleri, yakalanması güç drowun yakınından bile geçmese de, orklar tezahürat edip inliyordu.</p>

  <p class="block2">Yine de en ufak bir yorgunluk belirtisi taşımıyordu.</p>

  <p class="block2">Sonunda Obould saldırısını durdurdu ve havaya kaldırdığı muhteşem kılıcının alevleri arasından Drizzt’e baktı. “Benimle dövüşecek misin?” diye sordu.</p>

  <p class="block2">“Öyle yaptığımı sanıyordum.”</p>

  <p class="block2">Obould gürledi. “İstediğin buysa kaç git. Yok, eğer korkmuyorsan palalarını kuşan.” “Yoruldun mu?”</p>

  <p class="block2">“Sıkıldım!” diye kükredi Obould.</p>

  <p class="block2">Drizzt gülümsedi, hızla kaçar gibi yapıp aniden durdu ve Buzölüm’ü havaya fırlattığında herkesi şaşkınlığa düşürdü.</p>

  <p class="block2">“Ka” Obould’un gözleri palanın inişini takip etti.</p>

  <p class="block2">Drizzt boşta kalan elini sırtına götürüp arbaleti çıkardı ve Obould bakışlarını yeniden ona yönelttiğinde evet, ork kralının bunu görmesini istemişti! drow omuz silkip oku fırlattı.</p>

  <p class="block2">Küçük ok Obould’un miğferinin sol gözüne çarptıktan sonra alevler çıkarıp kara bir duman yayarak patladı. Obould’un başı hırçınca arkaya kıvrıldı ve ork kralı taşın üzerine uçtu. Sanki üzerine koca bir dağ devrilmiş gibi sırt üstü yatıyordu. Hiç kımıldamıyordu.</p>

  <p class="block2">Seyircilerin vahşi tezahüratı yerini güçlükle alınan nefeslere ve sessizliğe bıraktı. “Etkileyici” diye belirtti Tos’un sessizce.</p>

  <p class="block2">Yanındaki Kaer’lic ağzı bir karış açık duruyor ve onun yanındaki Tsinka sızlanıyor, zor soluk alıyordu. Drizzt’in arbaleti çıkarışını ve düşen palayı kolayca yakalayışını izlemişlerdi.</p>

  <p class="block2">Kaer’lic yaklaşan pegasusu fark etti ve birden Drizzt’in yeniden kaçmasından korktu; buna izin veremezdi.</p>

  <p class="block2">Koluna yapışan Tsinka onu durdurup, “Hareket ediyor!” diye çığlık attığında uçan ata ve pek de şanslı olmayan drowa güçlü bir büyü yapmaya başlamıştı.</p>

  <p class="block2">Drow rahibesi omuzlarını sallayan, sırtını öne eğip bacaklarını büken ve sonra öbür tarafa salınıp ayağa kalkan Obould’a baktı.</p>

  <p class="block2">Orklar neşeyle haykırdı.</p>

  <p class="block2">Obould bir kez daha karşısında belirdiğinde Drizzt şaşkınlığını belli etmemeyi oldukça iyi başardı.</p>

  <p class="block2">Miğferin çelik camının içine geçmiş olan küçük okun ucunu, miğferin o bölgesinin tamamını ve diğer tarafının da bir kısmını kaplayan siyah yanık izlerini fark etti.</p>

  <p class="block2">Aslında okun, Obould’u öldüreceğini düşünmemişti ve şimdi yeniden inleyip, öfkeyle bir kez daha saldıran ork kralının düşüşünün onu bu ani dönüşünden daha çok şaşırtması oldukça iyi bir şeydi.</p>

  <p class="block2">Ama… Göremiyordu! Drizzt yana kaydığında Obould’un önündeki boşluğa doğru hücumuna devam ettiğini fark etti. Aç Khazid’hea, Onu şimdi öldür! diye yalvardı ve onunla hemfikir olan drow sezgili kılıcı azarlamadı bile.</p>

  <p class="block2">Aniden adım atıp Khazid’hea’yı ork kralının muhteşem zırhına savurdu ve keskin bıçak bir yarık açıp Obould’un yanma doğru kaydı.</p>

  <p class="block2">Yüce ork, kılıcın Drizzt’in avucundan ayrılmasına neden olarak nasıl da inleyip sıçradı! Üzerindeki bıçağın çevresinden kanlar akarken Obould geriye doğru sendeledi.</p>

  <p class="block2">Obould, “Kalleşlik!” diye haykırdı ve uzanıp başındaki harap olmuş miğferi çıkararak uçuruma kenarına fırlattı. “Beni ne adilce ne de kalleşçe yenebilirsin!”</p>

  <p class="block2">Drizzt’i şaşırtarak bir kez daha saldırıya geçti. “İnanılmaz,” diye fısıldadı Tos’un.</p>

  <p class="block2">“İnatçı,” diye düzeltti Kaer’lic homurdanarak.</p>

  <p class="block2">“Gruumsh!” diye inledi neşelenen Tsinka ve diğer tüm orklar da coştu. Obould’un bedeninden sarkan kılıç, ölümcül bir yaraya sebep olduysa bile yüce orkun saldırıları bunu kesinlikle belli etmiyordu.</p>

  <p class="block2">“Ölmeyi bile bilmiyor,” diye homurdandı Kaer’lic ve Leydi Lolth’un şerefiyle bağlanan sihirli nesnelere bir çağrıda bulunarak büyü yapmaya başladı.</p>

  <p class="block2">Bu parodiye son verme zamanı gelmişti.</p>

  <p class="block2">Drizzt şaşkınlığına engel olmaya ve Obould’un yeni saldırılarına doğru düzgün karşılık vermeye çalıştı. Yitirdiği kılıcının yerine Parıltı’yı kullanmayı akıl edinceye kadar pek çok darbeyi bertaraf etti ve hatta birkaç hamleden de son saniyede kurtuldu.</p>

  <p class="block2">Bastıran Obould, “Peki bu kalleşliğinin karşılığında ne kazandın drow?” diye sordu. “Miğferin yok ve bu hiç de önemsiz bir şey değil,” diye bağırdı Drizzt. “Kaplumbağa kabuğundan çıktı.”</p>

  <p class="block2">“Sadece senin can verişini görebilmek için seni aptal!” diye teminat verdi Obould. “Belki bedenin soğurken yüzüme yayılan memnuniyeti de görürsün!” Sözlerini yıkıcı bir saldırıyla tamamladı ve Drizzt yana sıçrarken onun bu hareketini sezip döndü.</p>

  <p class="block2">Bu ‘ya hep ya hiç’, ‘zafer ya da yenilgi’ amaçlı yapılan hamle Drizzt’i hazırlıksız yakaladı.</p>

  <p class="block2">Obould yanlış tahminde bulunup Drizzt’in aniden sıvıştığı yönün tam tersine hareket etseydi Drizzt palalarından birini ya da ikisini orkun kafatasına indirmekte hiç zorluk çekmezdi.</p>

  <p class="block2">Ama Obould’un tahmini doğruydu.</p>

  <p class="block2">Topuklarının üzerindeyken çevresi sarılan ve kendisine geri çekilmek için pek de bir yer kalmayan Drizzt çaresizce darbeyi başından savdı. Obould’un kılıç hamlesi o denli hızlıydı ki Drizzt’in aklına etkili bir karşılık vermek bile gelmemişti. Ork kralının saldırısı o denli öfkeliydi ki Drizzt onun açığa çıkan ve sallanan başına vurmayı bile düşünememişti. Drizzt, Obould’un kılıç savuruşundaki gücü farketti ve bu muhteşem kılıca karşı koyamayacağını anladı. Ne ölü kara elften aldığı gömlek, ne de Bruenor’un en seçkin zırhı onun ortadan ikiye yarılmasını engelleyebilirdi.</p>

  <p class="block2">Çok basitti. Obould doğru tahminde bulunmuş ve Drizzt yenildiğini anlamıştı.</p>

  <p class="block2">İki palasını da kendisine yönelen muhteşem kılıca doğru kaldırdı; Buzölüm inatçı alevleri bir kez daha söndürdü fakat hamle drowun kollarını uyuşturdu ve iki palasını da kullanmasına rağmen orkun saldırısını tam anlamıyla bertaraf edemedi. Yere düştü yoksa ortadan ikiye ayrılacaktı ve kendini öne doğru yuvarladı ama yine de bir darbe, en azından bir tekme yemeden Obould’u geçmeyi başaramadı. Kendini kılıç darbesine hazırladı.</p>

  <p class="block2">Ama darbe gelmedi.</p>

  <p class="block2">Drizzt yeniden ayağa kalktığında Obould’un vahşice kıpırdandığını gördü.</p>

  <p class="block2">“Ne?” diye kükredi ork kralı ve önce sola sonra sağa sıçradı. Drizzt’in olup biteni kavraması; Obould’un zırhındaki örümcek şekilli kopçaların canlandığını fark etmesi birkaç saniyesini aldı.</p>

  <p class="block2">Sekiz bacaklı yaratıklar orkun bedenini sarmıştı ve Obould’un kiikremelerinden ve ani silkinişlerinden anlaşıldığı kadarıyla en az birkaç tanesi onu ısırıyordu.</p>

  <p class="block2">Ork dövündükçe o muhteşem zırhın parçalan havaya dağıldı. Kolunu kaplayan parçalardan biri kayanın üzerine düştü ve ayaklarına dolananlardan kurtulmak üzere bir tekme savurdu. Göğsünü kaplayan muhteşem zırh parçası, omuzluklarından biri ve sırtlığı ile birlikte yere düştü. Diğer omuzluk yana sarktı; yere düşmesini engelleyen tek şey orka saplı duran kılıçtı; ve o kötücül kılıç hareket ettikçe Obould nasıl da inledi!</p>

  <p class="block2">Durumu anlamayan, hiç de umursamayan Drizzt onu öldürmek üzere harekete geçti.</p>

  <p class="block2">Ve hemen geri sıçradı; Obould odaklanıp kusursuz bir zamanlamayla ani bir kılıç hamlesinde bulunmuştu. Drizzt geri çekilirken irkildi; büyülü gömleğinin yanında kan lekesi vardı. Arkaya attığı her adımda rakibini izledi ve Obould’un saldıracak kadar odaklanabilmesine şaşırıp kaldı.</p>

  <p class="block2">Kendisinden uzakta duran Obould bir an soluklanıp doğruldu. Yüzünü buruşturdu ve sert ork derisinde yumuşak bir nokta bulan bir örümceğe eliyle vurdu. Elini öne uzatıp ölü örümceği yere attı, sonra kükreyip yüzünü ekşiterek Khazid’hea’yı vücudundan çıkardı; beraberinde omuzluğunu da çıkarmış oldu.</p>

  <p class="block2">Kılıç, Beni sen kullan! diye haykırdı.</p>

  <p class="block2">Vahşi ve oldukça şiddetli bir kükremeyle Obould rahatsız edici kılıcı uçuruma fırlattı. Drizzt’e, “Yine kalleşlik!” diye bağırdı. “Irkının kötü namına uygun davranıyorsun drow.”</p>

  <p class="block2">“Bu benim işim değildi,” diye haykırdı Drizzt. “Kendini bıçakların işlemediği bir zırhla sarmışken bana kalleşlikten bahsetme Obould.”</p>

  <p class="block2">Bu karşılık daha dik duran ve düşünceli bir tavır takınan orku sakinleştirip susturdu. Hatta Drizzt’i onaylarcasına başını bile salladı ve bunu gülümsemeyle yapılan bir davetle bitirdi; “Şu anda giymiyorum.”</p>

  <p class="block2">Obould kollarını iki yana açtı ve drowu kavgaya devam etmeye davet ederek muhteşem kılıcını alevlerle canlandırdı.</p>

  <p class="block2">Drizzt yanında hissettiği acıya rağmen doğruldu, o da başını salladı ve öne atıldı.</p>

  <p class="block2">Kavgayı izleyen drow ve orklar bu birkaç dakika boyunca ne tezahürat etti, ne yuhaladı, ne gülüştü ne de inledi. Bu şiddetli dövüş, birbirine çarpan kılıçların çıkardığı ses, tarafların ileri atılış ve sıçrayışlarıyla hepsi oldukları yere mıhlanmıştı. Bıçak bıçağa o kadar çok çarpmıştı ki artık bu sese alışmışlardı. Bıçaklar öldürme fırsatını o kadar çok kıl payı kaçırmıştı ki seyircilerin sürekli nefesi kesilmişti.</p>

  <p class="block2">Savaşın karmaşası Drizzt’e her açıdan meydan okuyordu. Bir an için Artemis Entreri’yle dövüştüğünü hissetti; Obould’un hareketleri o denli akıcı, hızlı ve sinsiydi. Derken koluna yayılan bir şok dalgasıyla güçlü bir devle de dövüşüyor olabileceğini acı çekerek duyumsadı.</p>

  <p class="block2">Bunun üzerine aklındaki bütün düşünceleri atıp kendini Avcı’ya bıraktı; içinde öfkenin yükselmesine, kusursuz bir şekilde şiddete odaklanmasına izin verdi.</p>

  <p class="block2">Bir an sonra karşısındaki yaratığın da bir o kadar yoğun olduğunu fark etti.</p>

  <p class="block2">Drowun, Obould’un zırhına yaptığı iş konusunda kandırıldığını fark eden Tsinka Shinriil, Kaer’lic’in yanına sıçrayıp ona bağırmaya başladı ve Kaer’lic o an yaptığı bütün büyülerin etkisinin sona erdiğini anladı.</p>

  <p class="block2">“Onu yenemezsin! İhanetin bile Obould’un gücü karşısında solup gidiyor!” diye haykırdı. “Bir tanrıya ihanet etmeyi seçtin ve şimdi bu budalalılığının karşılığında ne olacağını öğreneceksin!”</p>

  <p class="block2">Bu, aptal Tsinka için tam bir neşe anı gibi duruyordu ve Kaer’lic buna göz yumamazdı. Son büyü sözcüklerini de tamamladığında drowun eli ani bir kargaşa, Tsinka’ yı havaya uçurup yere düşüren bir sarsıntı yarattı.</p>

  <p class="block2">Kaer’lic, bu eğlenceyi kaçırmak istemediği için hemen yanına gelen Tos’un’a, “Öldür onu,” dedi.</p>

  <p class="block2">“Bekle,” dedi Kaer’lic. “Bırak birazcık daha yaşasın. Tanrısının ölümüne tanık olsun.”</p>

  <p class="block2">“Buradan gitmeliyiz,” dedi Tos’un; Kral Obould’un yetenekli drowa tamamen karşılık verebilişiyle gözünün korktuğu açıktı.</p>

  <p class="block2">Kaer’lic, arkadaşına uyarıcı bir bakış attıktan sonra ilgisini yeniden o yüksek kayaya yöneltti.</p>

  <p class="block2">Gözleri vahşileşti ve güçlü büyüsünü elde edebilmek için içinde var olan tüm sihir güçlerine uzanarak Leydi Lolth’a ilahiler mırıldanmaya başladı. Büyüye yaklaştıkça hava sanki etrafında toplandı. Ortada rüzgar olmasa da saçı kabarıp dalgalandı. Uzattığı eliyle havayı kavradı, kendine çekti ve diğeriyle tuttu. Sonra, sanki varılan bütün enerjiyi çevresine toplar ve bedenine yerleştirir gibi, bu hareketleri defalarca tekrarladı.</p>

  <p class="block2">Altlarındaki zemin titremeye başladı. Kaer’lic kısık sesle inledi, önce yavaş yavaş, sonra, drow rahibesi iki eliyle Drizzt’e ve Obould’a uzanırken, daha güçlü ve hızlı bir şekilde bu iniltinin sesini ve temposunu arttırdı.</p>

  <p class="block2">Gök gürledi. Orklar korkuyla yere çökmeye, bağırmaya ya da kaçmaya başladı. Yer sarsılmaya başladı.</p>

  <p class="block2">Önce hızlı ve ani olan bu hareket sonra yerini yuvarlanan taş dalgalarına bıraktı. Kaya ikiye ayrılıp un ufak oldu. Kaer’lic’in önünde bir çatlak oluştu ve soğukkanlılığını koruyan dövüşçülere doğru hareket etti.</p>

  <p class="block2">Ve Kaer’lic’in depreminin etkisiyle yüksek kaya yarıldı. Taşlar bir çığ yaratarak yuvarlandı ve Obould, itiraz edercesine kükreyerek, aşağı düştü.</p>

  <p class="block2">Ve Drizzt de onun tam arkasından düştü.</p>

  <p class="block4">ELF OLMAK</p>

  <p class="block2">Burnu deforme olmuş, yırtılmış bir deri parçasından başka bir şey değildi, sol gözünün etrafı da burnu gibi pislik ve kanla kaplanmıştı. Kaer’lic’in büyüsü Tsinka’nın yüzündeki çoğu kemiği un ufak etmişti; şaman bunun farkındaydı ve Tsinka uyandığında iki drowun gitmiş olduğunu görmekten memnuniyet duydu. Orklar da bu korkunç depremden kaçtığından herkes gitmiş gibi görünüyordu.</p>

  <p class="block2">Tsinka Shinriil dakikalar boyu oturup karşısındaki parçalara ayrılmış kayaya, heyelanın etkisiyle oluşan ve hâlâ havayı kaplayan toz kümesine baktı. Kaer’lic ne yapmıştı? Leydi Lolth, Gruumsh olan birine neden karşı gelmişti ki? Hiçbiri zavallı, kırgın şamana bir anlam ifade etmiyordu.</p>

  <p class="block2">Umuda karşı hareket eden Tsinka, kendini ayağa kalkmaya zorladı ve felaket alanına doğru sendeleyerek ilerledi. Obould’un hain drowa yaklaşmak için izlediği yolu takip etti. Önündeki kar ve pisliğin içinde hâlâ tanrısının ayak izlerinin bir kısmını görebiliyordu. Kuruyan kan ve sel olup akan gözyaşlarıyla yarı körleşen Tsinka tökezledi, birden fazla kez yere düştü ve tanrısına yakardı.</p>

  <p class="block2">“Bunun olmasına nasıl izin verdin?”</p>

  <p class="block2">Tsinka’nın ayağı karların ve taş yığının içine yarı gömülmüş bir şekle takıldı, sonra geri çekildi ve onun çirkin cüce olduğunu anlayınca bir tekme savurdu. Cüce homurdandı, Tsinka ona bir tekme daha attı ve yoluna devam etti. Savaş alanı olarak görev görmüş kayanın kalıntılarının üzerine çıktı. Deprem onu ikiye ayırmıştı ve Obould’la Drizzt’in durduğu parça yıkılmıştı.</p>

  <p class="block2">Tsinka koluyla yüzünü sildi ve yola devam etmek için kendini zorladı. Dizlerinin üzerine çöktü ve gözlerini tozla kaplı yıkıntılara dikti.</p>

  <p class="block2">Ve orada, sadece on iki adım uzağında yara bere içinde ama hâlâ hayatta olan kara elfı gördü.</p>

  <p class="block2">“Sen!” diye kükredi ve ona tükürdü.</p>

  <p class="block2">Drizzt başını kaldırıp kadına baktı. Bedeni kanlar ve çürüklerle dolu olan ve bir kolunu kendine yakın tutan üstü başı pislik içindeki drow yara almadan kurtulamamıştı ama küçük bir çıkıntının üzerine tüneyerek kurtulmayı başarmıştı. “Şimdi nereye kaçacaksın?” diye bağırdı Tsinka.</p>

  <p class="block2">Çevresine baktı, yana kaydı ve bir dakika sonra iki elinde de taşlarla az önceki yerine geri döndü.</p>

  <p class="block2">Birini drowa fırlattı ve ıskaladı. İkincisi için daha iyi nişan aldı ve Drizzt’in yukarı kaldırdığı kolunu vurdu.</p>

  <p class="block2">“Uçan atın buralarda değil drow!” diye bağırdı ve daha çok taş bulma arayışıyla dolanmaya başladı.</p>

  <p class="block2">Drizzt’i yine taş yağmuruna tuttu ve drowun kolunu kaldırip darbeleri kabul etmekten başka yapabileceği bir şey yoktu. Hareket alanı yoktu ve ne kadar uğraşırsa uğraşsın kendisini yeniden düz kayanın üzerine çıkaracak bir çıkıntı bulamadı.</p>

  <p class="block2">Tsinka her taş atışında gökyüzünü inceledi. Pegasusun kendisini hazırlıksız yakalayamayacağına yemin etti. Drow, ‘Gruumsh Olan’ın yıkımında rol oynamıştı ve bu yüzden ölmeliydi.</p>

  <p class="block2">Seçeneği yoktu. Drizzt’in bu saldırı karşısında eli kolu bağlıydı. Palaları ve Ivan’ın arbaleti hâlâ duruyordu ama kalan okları ortalıkta görülmeyen Gündoğumu’nda bırakmıştı. Küçük çıkıntıda oturan Drizzt, pegasusun kendisini düşmanlarının kaçınılmaz dönüşünden önce bulmasını umdu.</p>

  <p class="block2">Şu anda böyle bir şansa da sahip olmadığından yapabileceği tek şey yukarı kaldırdığı koluyla can yakıcı taşları durdurmaya çalışmaktı.</p>

  <p class="block2">Derken ork şamanı uzun süreliğine ortadan kayboldu ve Drizzt çaresizce etrafına bakındı. Görünürde pegasus falan yoktu ve Drizzt, mantıklı düşündüğünde, Gündoğumu’nun bu harap olmuş, çürük yere dönüşünün uzun zaman alacağını biliyordu.</p>

  <p class="block2">“En azından Obould gitti,” diye fısıldadı ve oynak kayaların yuvarlanmaya devam ettiği yere baktı.</p>

  <p class="block2">“Bruenor kazanacak.”</p>

  <p class="block2">Drizzt yukarı bakıp orkun iki eliyle tuttuğu devasa bir kayayı başının üzerine kaldırdığını görünce bu düşüncenin yarattığı tüm umutlar ölümlülüğünün farkındalığıyla yok oldu. Sıçrayabileceği bir yer arayışıyla çabucak etrafına bakındı.</p>

  <p class="block2">Ama hiçbir yer yoktu.</p>

  <p class="block2">Ork homurdandı ve kayayı fırlatmak üzere harekete geçti.</p>

  <p class="block2">Ve sendeleyip uçtu, hem kendisi hem de elinde tuttuğu kaya, şaşkınlığa düşen drowun yanından geçip aşağı; parçalanmış dağ kenarına yuvarlandı. Tepedeki kayadan kıllı ve yaralı bir yüz sarktı. “Merhaba Drizzt Do’Urden,” dedi Fender. “Beni eve götürebileceğini düşündüm de…” “Gerti’nin yanına gidip neler yaptığına bir bakalım,” dedi Kaer’lic.</p>

  <p class="block2">“Cüce gitti ve Tsinka herhalde ölümümüzü hazırlıyordur,” diye cevapladı Tos’un.</p>

  <p class="block2">“Tabii o domuz suratlı şaman yaşıyorsa,” diye sertçe karşılık verdi Kaer’lic. “Umarım yaşıyordur, böylece ona daha hazin bir son yaşatabilirim. Bu leş kokulu iğrenç orklara yeterince katlandım. Pis merkezlerinde, saçma sapan konuşmalarını dinleyerek ve ağızlarından çıkacak olan herhangi bir saçmalık bizi ilgilendiriyormuş numarası yaparak fazlasıyla vakit geçirdik. Gruumsh Obould’u, Leydi Lolth, Drizzt’i alsın ve sonsuza kadar işkence çeksinler!”</p>

  <p class="block2">Kaer’lic bu ateşli konuşmaya kendisini o kadar kaptırmıştı ki Tos’un’ün gözlerinin yuvalarından fırlayacak gibi açıldığını fark etmedi. O denli öfke doluydu ki Tos’un’ün kendisine değil de arkasına bakıyor olduğunu fark etmesi oldukça uzun zaman aldı. Kaer’lic olduğu yerde donakaldı.</p>

  <p class="block2">Tos’un tiz bir ses çıkardı, döndü ve kaçtı.</p>

  <p class="block2">Kaer’lic hiçbir şey sorgulamadan onu takip etmesi gerektiğini farketti ama aklı, ayaklarına koşma emrini veremeden önce güçlü bir el saçlarına yapıştı ve başını öylesine vahşi ve şiddetli bir şekilde çekti ki bütün vücudunun sıkıştığını hissetti.</p>

  <p class="block2">Obould Bol-Ok, “Leş kokusunu alıyor musun?” diye kulağına fısıldadı. Kadını daha da sert bir şekilde aşağı ve geriye çekti ama düşmesine izin vermedi. “Saçma sapan konuşmalarım seni rahatsız mı ediyor?”</p>

  <p class="block2">Kaer’lic neredeyse hiç kıpırdayamıyordu; orkun kavrayışı öylesine güçlüydü. Obould’un muhteşem kılıcının batışını hissetti. Ensesindeki sıcak nefesini duyumsadı; sadece bir orkun nefesi böylesine kokuşmuş olabilirdi/İnanılmayacak kadar güçlü olan bu çekişe direnebilmek için kendisini kuvvetli bir şekilde itip çene kaslarını esnetmek zorunda kaldı, bir şeyler, herhangi bir şey, söyleyebilmek için boşuna çabaladı.</p>

  <p class="block2">“Büyü mü yapıyorsun cadı?” diye sordu Obould. “Üzgünüm ama buna izin veremem.”</p>

  <p class="block2">Yüzü aniden Kaer’lic’in önünde belirdi ve çenesi kadının ortaya çıkan boğazına yapıştı. Kadın uzanıp orkun yüzüne yapıştı, bütün gücüyle kıpırdanıp dövündü.</p>

  <p class="block2">Obould yüzünü geri çekti; beraberinde kadının boğazını da getirdi. Kaer’lic’i hızla itti, yaralı ve kanlı yüzünü onunkinin önüne getirdi ve kadının yüzüne kendi etini tükürdü.</p>

  <p class="block2">“Bana Gruumsh’un lütfü bahşedildi,” dedi. “Beni gerçekten öldürebileceğini mi sandın?”</p>

  <p class="block2">Kaer’lic soluk soluğa kaldı; kolları kontrol edilemez bir şekilde, vahşice sallanıyordu, yırtılmış boğazından kan akıyor ve ciğerlerinden kaçan havayla köpürüyordu.</p>

  <p class="block2">Obould onu yere fırlatıp ağır bir ölüme terk etti.</p>

  <p class="block2">Bölgeye bir göz attı ve uzaktaki bir dağ sırtında bir hareketlilik farketti. Onun Tsinka olduğunu biliyordu çünkü dağa tırmandığında parçalanmış bedenini kayaların üzerinde görmüştü.</p>

  <p class="block2">Yeni bir şaman ve kendisine tanrı gibi davranacak yeni bir eş bulması gerekecekti. Gücünü yeniden pekiştirmek, ölümüne dair dedikodulara son vermek için hızlı hareket etmesi gerekecekti. Orkların çabucak kaçacağını biliyordu ve bu geri çekilmeye sadece o, Gruumsh olan kişi, engel olabilirdi.</p>

  <p class="block2">“Kara Ok,” dedi kararlılıkla, “benim evim.”</p>

  <p class="block2">Soğuk kırıldı. Yerini temiz ve ferah bir havaya, sıcak güney rüzgarına bıraktı. Bruenor ve arkadaşları günlerini dağ sırtının kuzeyinde geçirip içeride kalamazdı; kuzeye doğru yola koyulacaklardı.</p>

  <p class="block2">Bir çift kanatlı atın görüldüğü haberini ilk getirenler Pikel Bouldershoulder’ın Mithril Salonu’na tüm hızlarıyla gelen gözcü kuşları oldu. Dolayısıyla o ilginç figürler sonunda görüş açısına girdiğinde bu bir sürpriz değil de büyük bir rahatlama yarattı.</p>

  <p class="block2">Bruenor ve Wulfgar diğerlerinin birkaç adım önüne geçti. Arkalarında Regis, Bouldershoulder kardeşler, Cordio, Stumpet, Pwent ve tahta bir sopaya, kulenin duvarına dayanarak ayakta duranCattibrie yer alıyordu. Günbatımı, cüce kralının önündeki taşa indi. Innovindil, bacağını kaldırıp çabucak attan atladı ve zavallı Fender’e yardım etmek üzere döndü. Bu destek olmasaydı cüce kesinlikle yere kapaklanırdı.</p>

  <p class="block2">Wulfgar öne çıktı ve cüceyi nazikçe yukarı kaldırdıktan sonra Cordio ve Stumpet’e teslim etti.</p>

  <p class="block2">Rahipler cüceyi alıp hızla uzaklaştı.</p>

  <p class="block2">“Obould gitti,” diye bildirdi Innovindil. “Orklar dayanamayacak ve bütün kuzey toprakları yine özgür olacak.” Cümlesini tamamlarken Gündoğumu iniş yaptı.</p>

  <p class="block2">“Yaşlı bir cücenin kederli gözleri için harika bir manzara,” dedi Bruenor.</p>

  <p class="block2">Drizzt yere atladı. Bruenor’a baktı ama bakışları, sanki drow ilerlemeye başlamışçasına açılan ve Cattibrie ile Drizzt’in arasını boş bırakan kalabalığı yarıp tam karşısına yöneldi.</p>

  <p class="block2">“Eve hoş geldin,” dedi Regis.</p>

  <p class="block2">“Döneceğinden hiçbir zaman şüphe duymadık,” dedi Wulfgar. Drizzt, karşıya bakmaktan bir an için vazgeçmeden ikisini de başıyla onayladı. Yürürken Bruenor’un sırtını sıvazladı. Regis’in saçlarını karıştırdı ve Wulfgar’ın güçlü kolunu tutup sıktı.</p>

  <p class="block2">Ama yürümekten ve bakmaktan bir an bile vazgeçmedi.</p>

  <p class="block2">Cattibrie’ye sımsıkı sarıldı, onu göğsüne bastırdı, kadını öpüp sıkıştırdı ve kucağına aldı. Ve kucağındaki Cattibrie’yle yürümeye devam etti.</p>

  <p class="block2">İkili Mithril Salonu’nun yeni doğu kapısına doğru ilerleyip içeri girerken, “Elf olmak işte böyle bir şey Drizzt Do’Urden,” diye fısıldadı Innovindil. “Sakallı bir gnom olacağım,” dedi Bruenor.</p>

  <p class="block2">“Hee hee hee,” dedi Pikel ve Regis utanıp kıkırdadı.</p>

  <p class="block2">Herkes oldukça mutlu görünüyordu ama Wulfgar’a baktığında Bruenor’un neşesi dağıldı.</p>

  <p class="block2">Büyük adam Cattibrie ve Drizzt’in ilerlediği yola bakıyordu ve takındığı soğukkanlılık maskesinin ardında derin bir acının yarattığı bir gerginlik vardı.</p>

  <p class="block2">“Anlayacaktır,” dedi Drizzt, Cattibrie’ye. İkili, drowun Mithril Salonu’na dönüşünün üzerinden neredeyse yirmi gün geçtikten sonra, bir sabahın erken saatlerinde yataklarının kenarında oturuyordu.</p>

  <p class="block2">“Anlamayacaktır çünkü anlamak zorunda kalmayacak,” diye karşı çıktı Cattibrie. “Ona gideceğini söyledin, dolayısıyla gitmelisin. Sözünü tut.”</p>

  <p class="block2">“Innovindil anlayacaktır…” diye karşı çıkmaya başladı Drizzt ama Cattibrie’nin solgun bakışlarıyla karşılaşınca sesi yitip gitti. Bunu daha önce defalarca konuşmuşlardı.</p>

  <p class="block2">Cattibrie, “Hayatının o bölümünü kapaman gerekiyor,” dedi sessizce, drowun ellerini tuttu, dudaklarına götürdü ve öptü. “Palan, Ellifain’i ne denli derinden yaraladıysa senin kalbini de öyle derinden kesti. Ona Innovindil için dönme. Innovindil ve halkına hiçbir şey borçlu değilsin ve evet, bu yüzden anlayacaklardır. Senin borçlu olduğun kişi kendindir. Dönmen gerek. Ellifain’i rahata, Drizzt’i huzura erdirmen için bunu yapman gerek.”</p>

  <p class="block2">“Şimdi seni nasıl bırakabilirim?”</p>

  <p class="block2">Cattibrie, “Nasıl bırakamazsın ki?” diyerek gülümsedi. “Bu yolculukta sana eşlik edecek kişi güzeller güzeli bir elf olsa da bana döneceğinden hiç şüphem yok.”</p>

  <p class="block2">“Ayrıca,” diye devam etti kadın, “Ben zaten burada olmayacağım. Wulfgar’a onunla Gümüşay’a ve gerekirse daha da ilerisine gideceğime söz verdim.”</p>

  <p class="block2">Drizzt anlaştıklarını belirtircesine başını salladı. Kaptan cücenin söylediğine göre Delly Curtie, tekne kuzeyli mültecilerle birlikte doğu kıyısına harekete geçmeden önce gelmişti ve cüce, kadının elinde bir şey, belki de bir bebek tuttuğunu ve onu diğer kadınlardan birine verdiğini hatırlıyordu. Kim olduğundan emin olmadığını; hepsinin birbirine benzediğini bildirmişti.</p>

  <p class="block2">Wulfgar, Colson’un peşine düşmek için baharı bekleyecek ve Cattibrie de onun tek başına gitmesine izin verecek değildi.</p>

  <p class="block2">“Bizimle gelemezsin,” dedi, Cattibrie. “Varlığın o dedikoducu kasabalarda bir karmaşa yaratır ve bebeği her kim taşıyorsa ona peşinde olduğumuzu söylerler. Yani ikimizin de yapması gereken, kendine ait işleri var.”</p>

  <p class="block2">Drizzt daha fazla tartışmadı.</p>

  <p class="block2">“Regis, Bruenor’la mı kalıyor?” diye sordu.</p>

  <p class="block2">“Birisi kalmalı. Obould’un ya da Obould’un yerine geçen başka birinin, düşmanlarımızı hâlâ bir arada tutuyor olduğunu öğrendiğinden beri oldukça keyifsiz. Bruenor şimdiye kadar geri çekilmiş olacaklarını düşünüyordu ama kuzeyden gelen tüm haberler işlerine ara vermeden devam ettiklerini gösteriyor.”</p>

  <p class="block2">“Kara Ok Krallığı…” dedi Drizzt başını sallayarak. “Üstelik Alustriel ve diğerleri buna direnmeyecek.” Cattibrie drowun elini sıktı. “Bir yolunu bulacağız.”</p>

  <p class="block2">Onun bu kadar yakınında oturan Drizzt başka bir şeye, karşılarına çıkan tüm sorunların çözülmeyeceğine inanamazdı. Kısa bir süre sonra Drizzt, Bruenor’u toplantı odasında buldu. Regis yanında oturuyor ve yol için hazırlanmış olan Bouldershoulder kardeşler önünde duruyordu.</p>

  <p class="block2">Ivan, drowu, “Yeniden merhaba kara adam,” diyerek selamladı. “Ben ve benim kardeş…” Ivan sustu.</p>

  <p class="block2">“Benim kardeş!” dedi Pikel.</p>

  <p class="block2">“Evet, eve, Cadderly’nin kardeş… Pikel’in kolu için yapabileceği bir şey olup olmadığını öğrenmeye gideceğiz. En azından on gün içerisinde burada pek de çatışma olmayacaktır. Geri dönüp birkaç ork öldürmeyi planlıyoruz,” diyen Ivan, Bruenor’a döndü. “Tabii bizi kabul edersen Kral Bruenor.”</p>

  <p class="block2">Bruenor, “Hangi yönetici Bouldershoulder kardeşleri reddedecek kadar aptal olabilir ki?” diye sordu şefkatle. Yine de Drizzt, Bruenor’un her sözcüğünün ardındaki kaynayan öfkeyi hissedebiliyordu.</p>

  <p class="block2">“Bom!” diye bağırdı Pikel.</p>

  <p class="block2">“Evet, bom!” dedi Ivan. “Haydi, Cadderly’nin evcil sincabının yeşil sakallı kuzeni. Beni eve götür; küçük kökler olmayacak, anlaşıldı mı?”</p>

  <p class="block2">“Hee hee hee.”</p>

  <p class="block2">Drizzt ikilinin salondan ayrılışını izledikten sonra Bruenor’a dönüp “Krallığın bir daha aynı olacak mı?” diye sordu. “İkisi de yeterince iyi,” dedi Bruenor. “Gerçi yeşil sakallı olanı beni biraz korkutuyor ama…”</p>

  <p class="block2">“Bom!” dedi Pikel.</p>

  <p class="block2">Bruenor ona tehditkar bakışlar savurdu. “İlk ‘hee hee hee’ deyişinde kaşlarını yolacağım.”</p>

  <p class="block2">“Kasaba sakinleri onların kalmasına izin verecektir elf,” dedi cüce, Drizzt’e dönerek. “Lanet aptallar kokuşmuş orkların aldıklarını ellerinde tutmalarına izin verecek.”</p>

  <p class="block2">“Başka bir yol görmüyor ve bulmak için bir sebep yaratmıyorlar.”</p>

  <p class="block2">“Budalalıkları da bu ya işte. Obould ya da hangi leş kokulu domuz surat onun yerini aldıysa orada oturup ticaret rotasını tartışmayacak ki?”</p>

  <p class="block2">“Sana katılıyorum.” “Kalmalarına izin veremeyiz.”</p>

  <p class="block2">“Müttefikimiz olmadan onları kovmayı da umamayız,” diye hatırlattı Drizzt.</p>

  <p class="block2">“Bu yüzden müttefik bulacağız!” diye açıkladı Bruenor. “Sen Invo… Inno… O lanet elfle mi yola çıkacaksın?” “Onu Ellifain’in bedenine götüreceğime ve Ellifain’in Aykorusu’na geri götürüleceğine söz verdim.”</p>

  <p class="block2">“Oldukça makul.”</p>

  <p class="block2">“Sana geri döneceğimi biliyorsun.”</p>

  <p class="block2">Bruenor başıyla onayladı. “Gauntlgrym,” dedi ve hem Drizzt hem de Regis hazırlıksız yakalandı.</p>

  <p class="block2">“Üçümüz. Hazır olursa kızım ve küçük kızını arayışından dönerse oğlum. Cevaplarımızı Gauntlgrym’de bulacağız.”</p>

  <p class="block2">“Bunu nereden biliyorsun?” diye sordu Regis.</p>

  <p class="block2">“Moradin’in geri dönmeme izin verme sebebinin leş kokulu, domuz suratlı bir orkla anlaşma yapmam olmadığını biliyorum,” diye cevapladı Bruenor. “Onunla tek başıma savaşamayacağımı biliyorum ve benimle beraber savaşılacağı konusunda da henüz yeterince ikna olmadım.”</p>

  <p class="block2">“Ve yaşadığın ikilemin cevaplarını uzun zaman önce gömülen bir cüce krallığında bulacağına mı inanıyorsun?” diye sordu Drizzt.</p>

  <p class="block2">“Başlamak için başka herhangi bir yer kadar iyi olduğunu biliyorum. Banak yokluğumda salonun kontrolüyle ilgilenmeyle hazır. Her şey ayarlandı. Baharda Gauntlgrym’e, elf.”</p>

  <p class="block2">Drizzt ona meraklı gözlerle baktı; Bruenor’un bir şey peşinde mi yoksa kımıltısız durmaktan sıkılıp yeniden macera peşine düşmek için bir yol arayışında mı olduğundan emin değildi. Yine de Drizzt bunları düşündüğünde aslında cevabın pek de önemli olmadığını farketti. Çünkü Drizzt de rüzgarı yeniden yüzünde hissedebilmek için en az Bruenor kadar kararlıydı.</p>

  <p class="block2">“Baharda Gauntlgrym,” diye onayladı.</p>

  <p class="block2">“Orklara neyin ne olduğunu göstereceğiz,” diye söz verdi Bruenor. Yanındaki Regis sadece iç geçirdi.</p>

  <p class="block2">Tos’un Armgo, Mithril Salonu’ndan geri çekilişlerinden sonra Menzoberranzan ordusunu terk ettiğinden beri ne bu denli yalnız ne de keyifsiz olmuştu. Üç arkadaşı da ölmüştü ve kuzeyde kaldığı sürece Obould’un kendisini de onların yanına göndereceğini biliyordu.</p>

  <p class="block2">Kaer’lic’in bedenini o sabahın erken saatlerinde bulmuştu ama üzerinde işine yarayabilecek hiçbir şey bulamamıştı. Nereye gidecekti?</p>

  <p class="block2">Karanlıkaltı’nın dolambaçlı yollarını düşündü ve istese de Menzoberranzan’a geri dönemeyeceğini farketti ama orkların dolandığı bu yüzeyde de kalamazdı.</p>

  <p class="block2">O gün sürekli düşündükten sonra, Obould ve Drizzt’in dövüştüğü kayanın üzerinde otururken, “Gerti” diye karar verdi. Parlak Beyaz’a gidebilirse müttefik, hatta sığmak bulma şansı vardı.</p>

  <p class="block2">Ama bu sadece oraya gidebilirse gerçekleşecekti. Kayadan aşağı kaydı, rüzgardan ve Obould’un gözcülerinden korunan alt zemine doğru yola koyuldu. Daha aşağıda bir yol bulup kuzeye ilerledi.</p>

  <p class="block2">Beni terk etme! cümlesini duydu ve durdu.</p>

  <p class="block2">Tos’un aslında bu çağrıyı duymadığını, daha çok düşüncelerinin derinliklerinde hissettiğini farketti. Meraklanan drow duyularını yönelttiği çevreyi dolandı.</p>

  <p class="block2">Buradayım! Solunda. Kayanın yanında.</p>

  <p class="block2">Talimatları izleyen Tos’un kısa bir sürede kaynağa ulaştı ve ellerinde muhteşem bir kılıç tuttuğunda günlerdir ilk defa sırıttı. Merhaba, diye bildirdi Khazid’hea.</p>

  <p class="block2">Tos’un kılıcın olağandışı dengesini hissedip, inanılmayacak denli keskin olduğunu fark ettiğinde, “Aynen,” dedi. Kılıcı bulduğu yere baktı ve onu, Obould’un sözde delinmez olan zırhının bir parçasından çıkardığını anladı. Yaşadığı tüm bu maceraların belki de boşu boşuna olmadığını düşünerek “Aynen…” dedi tekrar.</p>

  <p class="block2">Sezgili kılıcın sonunda sadece değerli değil, kafa yapısı olarak da kendisine yakın bir kullanıcı bulduğunu anlaması uzun sürmediğinden Khazid’hea da yakınmıyordu.</p>

  <p class="block2">Aydınlık ve kuru, soğuk bir kış sabahı Drizzt ve Innovindil güneybatıya gitmek üzere Mithril Salonu’ndan ayrıldı. Şehri güçlendirme çalışmalarının nasıl gittiğini görmek için Nesme’nin yakınlarından ve Trollmoors’un kuzeyini aşıp ünlü büyücü ailesi Harpell’ın evi olan Longsaddle kasabasından geçmeyi planladılar. Kral Bruenor’un eski müttefikleri olan Harpelllar, sonunda patlak vereceği zaman, hiç şüphesiz savaşa katılırlardı ve Bruenor müttefik herhangi bir müttefikbulmaya öylesine can atıyordu ki düşmanlarını dağıttıkları kadar birbirlerini de havaya uçuran bu garip büyücülerin yardımını memnuniyetle kabul ederdi.</p>

  <p class="block2">Drizzt ve Innovindil, kanatlı atlarını gökyüzüne çıkarabilecekleri günlerin gelmesini umarak, genel olarak denize kadar uzanan güneybatı rotasında kalmayı planladı. Sonra, tam da kış buzlu idaresini yitirmeye başladığında, kuzeye dönecekler, Ellifain’in dinlenmeye bırakıldığı dar, derin vadiye ve barınağa seyahat edeceklerdi.</p>

  <p class="block2">O sabah, Wulfgar’ın kayıp kızını bulmaya kararlı iki arkadaşı; Cattibrie ve Wulfgar’ı taşıyan tekne, buzlu Surbrin’in karşısına zorlu yolculuğunu yaptı.</p>

  <p class="block2">Bruenor ve Regis iki çiftin de ayrılışını izlemiş, sonra bahar zamanı yolculuklarının planlarım çizmek üzere cüce kralının özel odalarına dönmüşlerdi.</p>

  <p class="block2">“Gauntlgrym, Gümbürgöbek,” deyip duruyordu Bruenor ve Regis, cücenin ork istilasının korkunç gerçekliği karşısında tekrarladığı duayı ezberledi. Kara Ok Krallığı’nın kapısının önüne kadar bütün bölgeyi kuşatacak olduğunu düşünmek bile Bruenor’u fazlasıyla telaşlandırıyordu.</p>

  <p class="block2">Regis bunun, onun gerçeklikten kaçma yöntemi, direnebilmek için yaptığı bir şey, herhangi bir şey, olduğunu biliyordu. Yıllar önce onları Mithril Salonu’nu bulmak üzere Buzyeli Vadisi’nin dışına çıkaran yolculuktan beri Regis, Bruenor’un yola çıkmak için hiç bu denli hevesli ve heyecanlı olduğunu görmemişti.</p>

  <p class="block2">Hepsi, beşi Guenhwyvar’ı da sayarsak altısı birden orada olacaktı. Hatta belki Ivan ve Pikel de bahardan önce geri döner ve onların macerasına katılırdı.</p>

  <p class="block2">Bruenor haritaları ve malzeme listeleriyle o denli meşguldü ki Regis’in mırıldanışını duyamadı; “Hee hee hee.”</p>

  <p class="block2">SO<span class="calibre1">N</span></p>
</body>
</html>
