<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block2" id="calibre_pb_0">Cüce mağaralarının arsız karanlığında meşale ışığı oldukça yetersiz kaldı. Delly Curtie’nin gözlerini ve boğazını yakan puslu hava, geniş odayı dolduran insanların şikayetleri ve homurdanmaları kadar rahatsız ediciydi. Vekilharç Regis merhametli davranmış ve güney seferlerinde zalim Kral Obould ile orkları tarafından yağmalanıp kendilerine sığman bu iyilikten anlamaz insanlara hatırı sayılır sayıda oda vermişti.</p>

  <p class="block2">Delly kendine bu halka karşı fazla ön yargılı davranmaması gerektiğini hatırlattı. Hepsi fazlasıyla kayıp vermişti. Üstelik çoğu katledilen ailelerinden geriye kalan son kişilerdi. Hatta kendileri tamamen talan edilen koca bir toplumdan geriye kalan son üç kişiydi! Regis ve Bruenor ne kadar uygun kılmaya çalışsa da içinde bulundukları koşullar pek de insanlara göre değildi.</p>

  <p class="block2">Bu düşünce Delly’i fazlasıyla sarstı, arkasını dönüp çocuğuna baktı. Beşiğin içindeki Colson sonundauyuyordu. İncecik bedeni silahlarla kuşatılmış, saman saçlı, büyük bir kaybın yarattığı ağırlıkla çöken gözlere sahip bir kadın Cottie Cooperson, çocuğunun yanında rahatsız uykusunda, göğsünü sıkıca saran kollarıyla ileri geri sallanıp duruyordu. Delly, onun, öldürülen çocuğunu düşündüğünü biliyordu.</p>

  <p class="block2">Bu korkunç düşünce, hiç şüphesiz, Delly’i hüzünlendirdi. Colson aslında Delly’nin çocuğu değildi; o doğurmamıştı. Bu kız çocuğunu evlat edinmiş, Wulfgar da çocuğun babası olmayı kabul edip kadını yoldaşı ve karısı olarak almıştı. Delly, Mithril Salonu’na kadar onu kendi isteğiyle izlemişti ve bu yüzden onun maceraperest ruhuna uyum gösteren, kendi isteklerini hiçe sayarak onun yanında yer alan, iyi ve cömert bir kadın olduğunu düşünmüştü.</p>

  <p class="block2">Delly’nin gülümsemesi neşeden çok hüzün barındırıyordu. Belki de ilk defa iyi ve cömert biri olduğunu düşünüyordu. Ama cüce duvarları üzerine geliyor; onu sıkıştırıyordu.</p>

  <p class="block2">Delly Curtie, neredeyse sürekli sarhoş olduğu ve her geceyi başka bir erkeğin kollarında geçirdiği, Luskan’daki uç noktalarla dolu sokak hayatının anılarına özlem duyup onlara sığınma ihtiyacı hissedeceğini hiç düşünmemişti. Muhteşem bir sevgili olan Akıllı Morik’i ve kendisine babalık eden taverna işletmecisi Arumn Gardpeck’i düşündü. Josi Puddles’ı da düşündü ve adamın yadsınamayacak kadar aptal sırıtışında bir çeşit huzur buldu.</p>

  <p class="block2">“Aman, aptallık ediyorsun,” diye kendi kendine mırıldandı.</p>

  <p class="block2">Bütün bu hatıralardan sıyrılmak için başını salladı. Artık hayatı buydu; Wulfgar’ın ve diğerlerinin yanındaydı.</p>

  <p class="block2">‘Battlehammer Klanı cüceleri gerçekten iyi bir halk’ dedi kendi kendine. Genellikle tuhaf, her zaman nazik, çoğunlukla sadece absürd olan bu halk huysuz görünüşlerine rağmen sevgiyi fazlasıyla hak ediyordu. Bazıları acayip giysiler ya da zırhlar giyiyor, diğerleri tuhaf ve gülünç isimlerle anılıyor, hemen hemen hepsi vahşi ve garip sakallar bırakıyordu ama bu klan Delly’e, belki de Arumn’un ona sunduğunun dışında, daha önce hiç yaşamadığı bir sevgi sunuyordu. Ona kendi ırklarından biriymiş gibi davranmışlardı; ya da en azından denemişlerdi. Ne de olsa aralarında aşılamayacak farklılıklar vardı… Bu inkar edilemezdi.</p>

  <p class="block2">Cüceler ve insanlar arasında tercih farklılıkları vardı; mağaraların boğucu havası da bunlardan biriydi ve Mithril Salonu’nun iki kapısı da mühürlendikten sonra bu hava gitgide daha da durgunlaşıyordu.</p>

  <p class="block2">Odanın ucundaki bir kadın, sanki Delly’nin düşüncelerini okumuşçasına, bir şişe bal likörünü şerefe kaldırıp “Ah, o rüzgarı ve güneşi yüzümde bir kez daha hissedebilsem!” diye bağırdı.</p>

  <p class="block2">Odanın her köşesinden birbirine tokuşturulan kadehler yükseldi. Delly hemen hemen herkesin neredeyse sarhoş olduğunu fark etti. Kendilerini hiçbir yere ait hissedemiyorlar ve Obould’un yarattığı korkunç anılar karşısındaki acizliklerini ve hayal kırıklıklarını içkiyle bastırmaya çalışıyorlardı.</p>

  <p class="block2">Delly, yeniden Colson’u kontrol edip masalara doğru süzüldü. Luskan’da garsonluk yaptığından gruba hizmet etmeyi kabul etmişti. Yanma gittiği her yerden bir iki laf yakalıyor, her düşünce üzerine yapışıyor ve kalbinde kalan memnuniyet kırıntılarına ekleniyordu.</p>

  <p class="block2">“Gümüşay’da bir demirci açacağım,” dedi bir adam.</p>

  <p class="block2">“Pöh! Gümüşay!” diye karşı çıktı bir diğeri; kaba şivesi daha çok bir cücenin konuşmasını andırıyordu. “Gümüşay’da dans eden elflerden başka hiçbir şey yok. Sundabar’a git. İş yapmaktan gerçekten anlayan bir halkın içinde kesinlikle daha iyi bir hayatın olur.”</p>

  <p class="block2">“Gümüşay daha misafirperver,” dedi başka masadaki bir kadın. “Ayrıca söylentilere göre çok daha güzel.”</p>

  <p class="block2">Bunlar Delly’nin bir zamanlar Mithril Salonu için duyduğu sözlerle aynıydı. Salon bu şekilde nam salmıştı. Hiç şüphesiz Bruenor ve halkı, ona bir nevi cüce cenneti sunmuştu. Ayrıca Mithril Salonu en az Luskan Limanı kadar ilginç bir yerdi. Yine de Delly, bu ilginçliğe çabucak alışıldığını öğrenmişti.</p>

  <p class="block2">Yeniden, odanın köşesine, hâlâ uyuyan ama bu dumanlı tünellerdeki tüm insanlar gibi hırlayarak öksürmeye başlayan Colson’un yanına yöneldi.</p>

  <p class="block2">Bir kadının “Vekilharç Regis ve Kral Bruenor’a fazlasıyla müteşekkirim,” dediğini duydu ve bir kez daha kendi düşüncelerini okuyormuşçasma “ama burası insana uygun bir yer değil!” diye ekledi.</p>

  <p class="block2">Kadın kadehini kaldırdı. “Öyleyse ya Gümüşay ya da Sundabar’a!” dedi ve diğerleriyle kadeh tokuşturdu. “Ya da yıldızların ve güneşin görülebileceği herhangi bir yere!”</p>

  <p class="block2">“Everlund’a!” diye haykırdı bir adam.</p>

  <p class="block2">Delly Curtie’nin yanında, taş zeminin üzerindeki gösterişsiz beşikte yatan Colson bir kez daha öksürdü. Bebeğin yanındaki Cottie Cooperson sallandı.</p>

  <h1 id="sigil_toc_id_1">BÖLÜM 1</h1>

  <p class="block3">Kuş sesleri dışında tamamen sessiz olan tepeden bakıyorum. Hepsi bu. ‘Gaklayan, öten ve gagalarını, görmeyen gözlere sokan kuşlardan başka hiçbir şey yok. Kargalar cesetlerle dolu bir tarlaya inmeden önce gökyüzünde daireler çizmiyor. Çiçeğe konan bir arı gibi, doğrudan hedeflerine, önlerinde duran ziyafete uçuyorlar. Tıpkı sürüngen böcekler, yağmur ve hiç dinmeyen rüzgar gibi onlar da birer temizleyici.</p>

  <p class="block3">Ve geçip giden zaman. Onun varlığı da daimi. Günün, mevsimlerin, yılların değişimi… Bu gerçekleştiğinde geriye kalan tek şey kemikler ve taşlar oluyor. Çığlıklar dindi, koku duyulmaz oldu. Kan temizlendi. Semiren kuşlar buradan ayrılırken ölen savaşçıları birey olarak tanımlayan her şeyi de alıp gittiler. Geriye sadece birbirine karışacak olan taşları ve kemikleri bıraktılar.</p>

  <p class="block3">Rüzgar ya da yağmur iskeletleri parçalayıp yeniden birleştiğinde ve zaman bir kısmını gömdüğünde geriye kalan şey, en dikkatli gözlemcilerin gözleri için bile ayırt edilemez oluyor. Burada ölenleri, kazançlarının karşılığında kendi hayatlarını takas edenleri kim hatırlayacak? Hiç kuşkusuz, savaşan bir cücenin surat ifadesi, harcanan tüm çabalara değdiğini, savaşın cüce halkı için kutsal bir değer olduğunu gösterecektir. Bir cüce için arkadaşına yardım etmek amacıyla savaşmaktan daha değerli bir şey yoktur; onlar birbirlerine sadakat, dökülen ve akan kanla bağlı bir topluluktur.</p>

  <p class="block3">Sonuçta, bir birey için bu iyi bir ölüm şekli, onur içinde yaşanmış hayata layık bir sondur, hatta belki de o hayat bu son fedakarlıkla anlam kazanmıştır.</p>

  <p class="block3">Yine de kendimi bunlara bir bütün olarak bakmaktan alıkoyamıyorum. Geniş kapsamlı düşünüldüğünde ne olacak? Ödenen bedel ve kazanç ne olacak? Obould yüzlerce hatta binlerce askerinin ölümüne değer bir başarı elde edecek mi? Kalıcı bir kazanç sağlayacak mı? Cücelerin bu yüksek tepedeki direnişleri Bruenor ‘un halkına dişe dokunur bir fayda getirecek mi? Ya Mithril Salonu ‘na girememiş ve tünelleri savunmamış olsalardı?</p>

  <p class="block3">Peki, bundan yüz yıl sonra geriye sadece toz kalacakken bu kimin umurunda olur ki?</p>

  <p class="block3">Benimkinin de dahil olduğu pek çok akıllı ırkın kalplerindeki o görkemli savaş görüntülerini hangi alevin ateşlediğini merak ediyorum. Yamaçtaki katliama bakıyorum ve boşluğun kaçınılmazlığını görüyorum. Acı çığlıkları düşünüyorum. Son nefeslerini veriyor olduklarını fark eden savaşçıların sevdiklerine seslenişlerini duyuyorum. Sevgili arkadaşımın üzerinde olduğu bir kulenin devrilişim görüyorum. Somut kalıntılar; kemikler ve taşlar, savaşı kesinlikle pek de değerli kılmıyor ama benim merak ettiğim bu denli somut olmayan, daha yüce bir yere ait bir şeyler olup olmadığı… Ya da belki de aslında korktuğum da bu hepimizi tekrar tekrar savaşmaya iten bir yanılsamanın varlığı… Sözünü ettiğim bu düşünce savaş bitiminde hepimizin içine mi yerleşiyor? Hepimiz çok daha yüce bir şey yaşama uğruna sessizliği, sakinliği, dünyevi yaşantıları ve barışı bir kenara mı atıyoruz? Hepimiz barışı sıkıntı ve kibirle eş değer mi tutuyoruz? Belki de sadece acının ve kaybın keskin anılarıyla sönen bu savaş korunu içimizde tutuyoruz ve ateşin boğulmasını sağlayan örtü, yaraları saran zamanla ortadan kalktığında o korlar yeniden alev alıyor. Rahatın ve kibirin peşinde koşan bir yaratık olmadığımı anladığım ve sadece yüzüme çarpan rüzgar, ayaklarımın altında uzanan yol ve bu yolda yaşayacağım macerayla mutlu olabileceğimi kendime itiraf ettiğim zaman bunu, bir yere kadar kendi içimde de gördüm.</p>

  <p class="block3">Yine o izi süreceğim ama doğruyu söylemek gerekirse, Obould‘un yaptığı gibi, yanında bir orduyu sürüklemenin bambaşka bir şey olduğunu düşünüyorum. Sonuçta, taşlar arasına saçılan bu kemiklerin varlığı daha büyük bir erdemi gözler önüne seriyor. Silahların, hareketin ve zaferin çağrısına koşuyoruz, peki ama bu yola, büyüklüğe duyulan açlıkla girenler ne olacak?</p>

  <p class="block3">Burada ölenleri, kazançlarının karşılığında kendi hayatlarını takas edenleri kim hatırlayacak?</p>

  <p class="block3">Ne zaman sevdiğimiz birini kaybetsek, istemsizce, onu hiçbir zaman unutmamaya, o sevgili varlığı hayatımızın kalan günlerinde hatırlamaya karar veriyoruz. Ama hayat bizi ‘şimdi’ ile uğraşmaya mecbur kılıyor ve ‘şimdi’ genelde bütün ilgimizi egemenliği altına alıyor. Böylece aradan yıllar geçtikçe, her gün ya da on günde bir yitirdiğimiz o insanları hatırlamaz oluyoruz. Sonra içimize suçluluk duygusu yerleşiyor; babam ve akıl hocam olan, kendini benim için feda eden Zaknafein‘i ben hatırlamazsam kim hatırlayacak ki? Kimse hatırlamayacaksa belki de onu gerçekten yitirmiş oluyoruz. Yıllar geçtikçe suçluluk duygusu da azalacaktır. Çünkü sürekli unutuyoruz ve onları nadiren hatırladığımız anlarda da kendimizi övüyoruz! Belki de suçluluk duygusu kalıcıdır, ne de olsa hepimiz bencil yaratıklarız. Bu bireyselliğin yadsınamaz gerçekliğidir. Sonuçta hepimiz dünyayı kendi gözlerimizden görüyoruz.</p>

  <p class="block3">Çocukları doğduktan sonra ölüme duydukları korkuyu dile getiren aileler tanıdım. Bu, aşağı yukarı çocuğun on ikinci yaşını tamamlayıncaya kadar devam eden bir korkudur. Korktukları, öldükleri zaman çocuğa ne olacağı değil buna tabii ki üzülürler kendilerine ne olacağıdır. Çocuğu kendisini hatırlayamayacak kadar küçük olan hangi baba ölümü kabul edebilir ki?</p>

  <p class="block3">Taşların arasına saçılan bu kemiklere kim daha iyi bir yüz çizebilir? O gözlerin üzerine bir karga üşüşmeden önce sahip olduğu parlaklığı kim daha iyi hatırlayabilir ki?</p>

  <p class="block3">Kargaların ölülerin üzerinde daireler çizmesini, rüzgarın onları uzaklara taşımasını ve o yüzlerin oldukları gibi kalıp bize acımızı hatırlatmasını isterdim. Savaş boruları öttüğünde, yeni ordular taşların arasına yayılan o kemikleri ezip geçtiğinde, bırakın da ölülerin yüzleri bize bunların bedelini hatırlatsın.</p>

  <p class="block3">Bu kırmızıya boyalı taşların görüntüsü aklımı başıma getiriyor. Kulaklarımı tırmalayan kargaların sesi beni fazlasıyla uyarıyor.</p>

  <p class="block3">Drizzt Do ‘Urden</p>

  <p class="block4">OĞLUM İÇİN</p>

  <p class="block2">O sabah, “Daha hızlı olmalıyız!” diye yüzüncü kez haykırdı adam; sanki çevresindeki yirmiden fazla cüce sadece bir daire çiziyordu. Galen Firth, meşalenin aydınlattığı bu puslu tünellere ait değilmiş gibi duruyordu. İnsan standartlarına göre bile fazlasıyla uzunken, bu sakallı, kısa ve gürbüz ırk onun için oldukça ufak tefek kalıyordu.</p>

  <p class="block2">“Keşif kollarım ileride ve mümkün olduğu kadar hızlı çalışıyorlar,” diye cevapladı saygıdeğer bir savaşçı olan General Dagna.</p>

  <p class="block2">Yaşlı cüce esneyip geniş omuzlarını dikleştirdi, kirli sarı sakalını kaim deri kemerinin içine soktu ve Galen’i keskin gözlerle inceledi; bu bakış, Battlehammer Klam’nın yıllar boyu onun gözüne gözükmemeye çalışmasını sağlamıştı. Dagna, herkesin hatırlayabileceğinden uzun zamandır, gölge ejderhası Shimmergloom ve onun emrindeki duergarlar Mithril Salonu’nu keşfetmeden, Bruenor kral olmadan çok daha önce saygı gören bir savaş lideri olmuştu. Dagna, bir savaşçı ve komutan olarak, davranışlarıyla bütün zorlukları yenmiş ve hiç kimse, onun, cüceleri çetin çatışmalara sokuşundaki cesaretini sorgulamamıştı. Çoğu, Dagna’nın Bekçi Vadisi’ndeki savunmaya öncülük etmesini, hatta muhterem Banak BrawnanviPin de önüne geçmesini beklemişti. Bu gerçekleşmediğinde Dagna’nın, Bruenor ölüm döşeğinde yatarken, Salon’a Vekilharç olarak atanı ^ lacağı düşünülmüştü.</p>

  <p class="block2">Aslında her iki ihtimal de, bunları gerçekleştirebilecek olan kişiler tarafından, Dagna’ya sunulmuştu ama o reddetmişti. “Gözcülerime bir kertenkele kadar hızlı davranıp trollere yem olmalarını söylememi istemezsin, öyle değil mi?” diye sordu Dagna.</p>

  <p class="block2">Galen Firth bunun üzerine topuklarının üzerinde durup geriye yaslandı ama ne göz kırptı ne de onun sözlerine boyun eğdi. “Bu birliği mümkün olduğu kadar çabuk hareket ettirmeni isterim,” diye cevapladı. “Halkımın üzerinde şiddetli bir baskı var; hatta belki de tamamen istila edildiler. Ayrıca güneyde, o cehennem gibi tünellerde pek çok insan korkunç bir tehlike içinde olabilir. Bunun sadece komşumuz olduğu söylenen cüceleri yüreklendirmesini umabilirim.” “Hiçbir şey iddia etmiyorum,” diye anında karşılık verdi Dagna, “Vekilharç ve kralım bana ne derse onu yapıyorum.”</p>

  <p class="block2">“Peki, ya düşenleri hiç umursamıyor musun?”</p>

  <p class="block2">Galen’in sadece on gün önce oğlunu kaybeden Dagna’ya yönelttiği bu pervasız soru pek çok cücenin nefesini tutmasına sebep oldu. Dagna, kim olduğunu ve nerede bulunduğunu hatırlatarak adama uzun uzun ve sertçe baktı; öfkeli bir cevabı da engellemiş oldu.</p>

  <p class="block2">“Elimizden geldiği kadar hızlı hareket ediyoruz ama sen yine de daha hızlı gitmek istiyorsan, buyur. Gözcülerime sana engel olmamalarını söylerim. Hatta belki de koridorlarda senin troller tarafından yenmiş cesedinin üzerinden geçerim. Senin Nesme halkın belki de sensiz kurtarılır.”</p>

  <p class="block2">Dagna durdu ve bakışlarının hükmünü sürdürmesine izin verdi. Bu bakışlar Galen Firth’e blöf yapmıyor olduğunu gösterme yöntemiydi. “Kim bilir, belki de böyle olmaz.”</p>

  <p class="block2">Bu cümleler Galen’in şiddetini yatıştırmış gibi duruyordu. Adam burnundan soludu ve paldır küldür yürüyerek yeniden tünele yöneldi.</p>

  <p class="block2">Dagna anında onun yanma geçmiş, kolundan sımsıkı tutuyordu.</p>

  <p class="block2">Galen kendini cücenin sımsıkı kavrayışından kurtardı ve öfkeli bakışları Dagna’ nınkilerle birleşti.</p>

  <p class="block2">Yanlarındaki pek çok cüce gözlerini onlara çevirdi; Dagna’nın bu aptalı kırık bir burunla yere serip sermeyeceğini merak ediyorlardı. Galen çok kısa bir süre öncesine kadar böyle davranmıyordu. Elli cüce, günler önce, Vekilharç Regis’ten aldıkları emirle Nesme’nin kuşatılmış halkına yardım etme amacıyla, Mithril Salonu’nun dışına yapılan yolculukta ona eşlik etmişti. Tünellerde bir grup trolün saldırısına uğrayıncaya kadar yolculukları kolay ve sakin geçmişti. Bu saldırı güneye gitmelerine neden olmuş ve onları büyük bir bataklığa; Trollmoors’a çıkarmıştı. Galen Firth’ün tahminlerine göre doğudan fazlasıyla uzaktaydılar. Böylece batıya doğru harekete geçmiş ve daha çok tünelle karşılaşmışlardı.</p>

  <p class="block2">Galen’in tüm itirazlarına rağmen Dagna, ekibinin batıya çıkan yeraltı koridorlarında daha güvenli olacağını düşünmüştü. Üzerlerine sarkan ağaç kökleri ve çalılarla, taştan çok pislikle ve o pisliklerin içinde solucan gibi kıvrılan tuhaf şeylerle dolu bu tüneller Mithril Salonu’nun güneyinde kullandıklarına hiç benzemiyordu. Bu Galen’i daha da mutsuz etmişti. Tüneller daha dar ve daha alçaktı; cüceler kendilerini kovalayan devasa ve çirkin trolleri göz önünde bulundurduklarında tünellerin geniş olmamasının kendi çıkarlarına olduğunu düşünmüş ama bu darlık Galen’in hemen hemen bütün yolculuğu eğilerek yapmasına neden olmuştu.</p>

  <p class="block2">Bir sonraki yemek molalarında “Yaşlı cüceye çok yükleniyorsun,” dedi adı Fender Stouthammer olan genç bir cüce. O ve Galen ana gruptan ayrı, Galen’in bacaklarını biraz olsun uzatabileceği daha geniş ve daha yüksek bir alandaydılar. Gerçi bu bile onun moral bozukluğunu düzeltmemişti.</p>

  <p class="block2">“Bunun nedeni…”</p>

  <p class="block2">Fender Stouthammer “Hepimiz tarafından bilinip hissediliyor,” diyerek onu temin etti. “Senin Nesme için hissettiklerini bizler de Mithril Salonu için hissediyoruz, bundan şüphen olmasın.”</p>

  <p class="block2">Yine de Fender’in Galen’i rahatlatma çabası bir işe yaramamış, adam uzun parmaklarını cücenin yüzüne uzatmıştı. Parmaklar yüzüne o kadar yakındı ki Fender, eklem yerlerini ısınmamak için kendini zor tutmuştu.</p>

  <p class="block2">“Benim ne hissettiğimi nereden bileceksin?” diye kükredi Galen. <span class="calibre1">“Belki de soğukta kıvranan ya da katledilen veya çevresi troller tarafından sarılan oğlumu tanıyorsundur? Komşularımın ka14 HİH”</span> derini biliyor musun? Sen…”</p>

  <p class="block2">“General Dagna oğlunu kaybetti,” diyerek lafını kesti Fender ve bu cümle Galen’i biraz yatıştırdı.</p>

  <p class="block2">“Adı Dagnabbit’ti,” diye devam etti Fender. “Güçlü bir savaşçı ve sadık bir yoldaştı; tıpkı diğerleri gibi… Shallows’ta kralını ve halkını savunmak için ölümü göze alarak savaşırken ork sürüsüne yakalandı. Dagna’nın tek oğluydu ve onu en az babasınınki kadar parlak bir gelecek bekliyordu. Cüce ozanları uzun yıllar Dagnabbit’i anlatan şarkılar söyleyecektir ama bunun ne Dagna’yı avuttuğunu ne de yaşlı kalbindeki yarayı sardığını düşünüyorum. Şimdi de, kısa ömürlü, gökyüzünün altında yaşayan sen çıkmış, sanki senin ihtiyaçların cücelerinkinden daha önemliymiş gibi onu isterim, bunu isterim diye tutturup duruyorsun. Pöh! Olayları senin bakış açınla görmeye çalıştım. Senin korkunu anlamayı denedim. Ama zorlu birisin ve o koca çeneni kapamayı öğrenmezsen halkını yeniden görmek yerine ayağın bir taşa takılıp olduğun yerde kalabilirsin.”</p>

  <p class="block2">Hayrete düştüğü açıkça seçilen Galen Firth bir süre kekeleyerek öylece oturdu. Sonunda, “Beni; Nesme’nin Süvarisi’ni tehdit mi ediyorsun?” demeyi başardı.</p>

  <p class="block2">“İster dost, ister düşman tavsiyesi olarak algıla seçim senin. Tünellerde atılan her adımda Dagna’yla kavga ederek ne kendine ne de halkına bir faydan dokunuyor.”</p>

  <p class="block2">“Tünel…” diye haykırdı inatçı adam. “Halkımın sesini duyabileceğimiz ya da yaktıkları ateşi görebileceğimiz açık havada olmalıydık!”</p>

  <p class="block2">“Ya da trol orduları tarafından çevrileceğimiz açık havada kulağa harika gelmiyor mu?”</p>

  <p class="block2">Galen Firth burnundan soludu ve cüceyi kovarcasına elini salladı. Hareketin anlamını kavrayan Fender ayağa kalkıp yola koyuldu.</p>

  <p class="block2">Yine de dönüp “Düşmanlarınla ya da aşağılık yaratıklarla birlikteymişsin gibi davranıp duruyorsun. Bütün Nesme halkı senin kadar aptalsa sana yardım eli uzatan bir arkadaşın farkına bile varamayacak kadar duygusuzsatrollerin dünyaya iyilik ettiğinden hangimiz şüphe duyabiliriz ki?” dedi.</p>

  <p class="block2">Galen Firth titredi ve Fender bir an için adamın üzerine atlayıp kendisini boğazlayacağını düşündü.</p>

  <p class="block2">“Size, Mithril Salonu’na arkadaşlık adına geldim,” diye karşı çıktı. Sesi tüneldeki ana odada Dagna’nın etrafında toplanan cücelere kadar ulaşmıştı.</p>

  <p class="block2">“Mithril Salonu’na ihtiyacın olduğu için kendin geldin ama şikayet etmekten ve bizim sana verebileceğimizden çok daha fazlasını istemekten başka bir şey yapmıyorsun,” diye karşı çıktı Fender. “Buna rağmen Vekilharç Regis ve bütün klan, arkadaşlığın sorumluluğunu yüklendi; ağırlığını değil sorumluluğunu, seni ahmak! Buraya gelmemizin nedeni ne Nesme’ye borçlu olmamız ne de Nesme’den bir alacağımız olması ve eninde sonunda hepimizin aynı dileklerde bulunduğunu sen bile anlayabilirsin. İstediğimiz tek şey oğluna ve kasabadaki herkese sağ salim ulaşmak.”</p>

  <p class="block2">Bu açık sözler Galen’i susturdu ve daha o çığlık ya da yumruk atmak arasında bir seçim yapamamışken Fender yumruğunu kaldırıp “Pöh!” dedikten sonra nasırlı ellerini adama doğru salladı.</p>

  <p class="block2">General Dagna’nın “Daha sessiz olursunuz, öyle değil mi?” diyen sesi duyuldu; ikiliye bakıyordu.</p>

  <p class="block2">“Ne halin varsa gör o halde,” dedi Fender, Galen’e ve ona el salladı. “Söylediklerimi ister düşün ister düşünme; seçim senin.”</p>

  <p class="block2">Galen Firth yavaşça cüceden uzaklaştı ve geniş odadaki kalabalığa doğru yöneldi. Sanki onu gerçekten sarsan cümlelerin kendisini takip etmesini önlemek istiyormuş gibi dümdüz değil de yan yan yürüyordu.</p>

  <p class="block2">Fender, başka bir şey için değilse bile, Galen Firth ve Nesme’nin hatırına bundan memnun kaldı.</p>

  <p class="block2">Dişlerinin arasında küçük bir ok, elinde tırtıklı bir bıçak olan Tos’un Armgo, alçak koridorlarda, kıvrak ve zarif hareketlerle sessizce ilerledi. Kara elf, cücelerin yeraltına dönmüş olmasından memnundu. Açık alanda kendini savunmasız ve tehlikede hissediyordu. Duyduğu bir ses yüzünden durdu ve en yakındaki kayalık duvar dibine yapıştı; beden hareketleri keyifsizce keskinleşen bir 16h al aldı. Kendisini en dikkatli bakışlardan bile gizleyebilecek sihirli drow pelerinini; Piwafwi ‘sini çekip etrafına sıkıca sardı ve yüzünü bir taşa döndü; etrafa sadece tek bir gözü ucuyla bakıyordu.</p>

  <p class="block2">Aradan birkaç dakika geçti. Cücelerin normal hayatlarına geri döndüğünü; yemek yiyip sohbet ettiğini duyan Tos’un rahatladı. Trolleri geride bıraktıklarından tünellerde güvende olduklarını düşünüyorlardı. O çatışmadan sonra hangi trol onları birkaç gün boyunca takip edebilirdi ki?</p>

  <p class="block2">Tos’un hiçbirinin bunu yapamayacağını bilerek gülümsedi. Cüceler zalim ve canavarımsı düşmanlarına bir çift kara elfin eşlik ettiğini bilmiyordu. Onları izlemek, adı Proffıt olan iki başlı trolü ve leş kokulu ordusunu tünelin bu ikinci kısmına kadar getirmek Tos’un için hiç de zor olmamıştı.</p>

  <p class="block2">Drow, yoldaşı rahibe Kaer’lic Suun Wett’in duvarın karşısındaki iri bir kayanın üzerine çömelmiş beklediği tarafa doğru baktı. Piwafwi ‘sinin altına gömülmüş olan rahibe elini kendisine doğru kaldırmasaydı, onun orada durduğunu Tos’un bile fark etmezdi.</p>

  <p class="block2">Parmaklarını oynatarak drow elflerin karışık dilinde Nöbetçilerden birini aşağı indir, dedi. Bir esir almalıyız.</p>

  <p class="block2">Tos’un derin bir nefes alıp içgüdüsel olarak ağzındaki küçük oka uzandı. Ucu, pek az kişinin direnebileceği, güçlü bir karışımla hazırlanan, felç edici drow zehriyle kaplıydı. Kaer’lic, son birkaç yıl içinde, Tos’un’a ve diğer iki yoldaşına bu emri kim bilir kaç defa vermişti… Sorguya çekmek üzere birini yakalama konusunda içlerinde en becerikli olanları oydu; özellikle de hedef kalabalık bir topluluktan seçilecekse… Tos’un durdu, elini Kaer’lic’in görebileceği bir yere kaldırarak cevap verdi; Bu zahmete değer mi?</p>

  <p class="block2">Tetikteler ve sayıları oldukça fazla.</p>

  <p class="block2">Kaer’lic’in parmakları anında karşılık verdi; Bunların ayrı bir grup mu yoksa Mithril Salonu ordusunun keşif kolu mu olduğunu bilmek istiyorum.</p>

  <p class="block2">Tos’un’un eli tekrar oka yöneldi. Kaer’lic ile tartışmaya cesaret etmedi. Sonuçta ikisi de birer drowdu ve drow diyarlarında, Karanlıkaltı’nın muhteşem şehirlerinden uzakta bile olsalar, dişiler erkeklerden daha üst bir rütbe taşırdı; Örümcek Kraliçe Lloth, tıpkı Kaer’lic gibi, en üst rütbeye sahip olanlarıydı. İzci dönüp yere kıvrıldıktan sonra yarı yürür yarı emekler pozisyonda hedefe doğru ilerlemeye başladı. Bir insanla tartışan cücenin yükselen sesini duyunca durdu. Drow, onları görebileceği bir yere saklanıp zamanının gelmesini bekledi.</p>

  <p class="block2">Aradan çok geçmeden, onların uzağında bulunan birkaç cüce ikiliye sessiz olmasını söyledi ve Tos’un’un yanındaki cüce bir şeyler mırıldanıp adama el sallayarak uzaklaştı.</p>

  <p class="block2">Tos’un bir kez daha geriye dönüp baktı, sonra durdu ve hassas kulaklarıyla Proffit’in savaş partisinin yaklaşmasını dinledi.</p>

  <p class="block2">Tos’un yılan gibi süzüldü. Önce sol kolunu kaldırıp oku cücenin omzuna sapladı, sonra sağ eliyle tırtıklı bıçağını çıkarıp cücenin boğazını ince bir çizgiyle kesti. Öldürücü bir hamle olabilirdi ama Tos’un, ana damarları kesmemeye özen göstermiş; kısa bir süre önce Surbrin yakınındaki bir cücenin üzerinde kullandığı taktiğin aynısını uygulamıştı. Sonunda bu yara onun ölümüne yol açabilirdi ama önce Kaer’lic cüceyi sorguya çekecek ve Örümcek Kraliçe birkaç büyüyle bu zavallı yaratığın hayatını kurtaracaktı.</p>

  <p class="block2">Gerçi Tos’un, bunları yaşamaktansa esirin ölmüş olmayı dileyeceğini düşündü.</p>

  <p class="block2">Cüce hızla yana kaydı ve yardım çığlıkları atmaya çalıştı ama drow ses tellerini almıştı. Bunun üzerine cüce yumruk atmayı denedi ama zehir çoktan içine işlemişti. Boğazındaki yaradan kanlar akan cüce taşların üzerine kıvrıldı ve Tos’un geri çekildi.</p>

  <p class="block2">“Pöh! Gevezenin tekisin!” diye bir ses yükseldi ana gruptan. “Sessiz kal, olur mu Fender?” Tos’un geri çekilmeye devam etti.</p>

  <p class="block2">“Fender?” Ses bu kez daha ısrarcıydı.</p>

  <p class="block2">Tos’un, büyülü pelerininin yardımıyla kendini küçücük ve görünmez kılarak, duvarın yerle birleştiği köşesine yapıştı. “Fender!” diye bağırdı önünde duran bir cüce ve aptal cücelerin arkadaşlarının ölmüş olduğunu düşüneceğini bilen Tos’un kendi zekasına gülümsedi.</p>

  <p class="block2">Cücelerin eğilip silahlarına sarılmasıyla kamp karışmaya başladı ve Tos’un, Kaer’lic’in istediği bu esirin Proffit ve trollerine pahalıya patlayacağını düşündü.</p>

  <p class="block2">Drow’un saldırısının karşılığı şaşkınlık olmuştu.</p>

  <p class="block2">Elbette saldırı bu şekilde kara elf için daha tatlı bir hal almış oldu.</p>

  <p class="block2">Bazı cüceler Fender’in adını haykırıyordu ama asıl çığlığı, düşen arkadaşlarına en yakın yerde bulunan Bonnerbas Ironcap attı.</p>

  <p class="block2">“Troller!” diye haykırdı, söz ağzından çıktığı anda zalim yaratıkların iğrenç kokusunu duydu.</p>

  <p class="block2">“Ateşin yanına geri dön!” diye bağırdı General Dagna.</p>

  <p class="block2">Zavallı Fender’e sadece bir adım uzaklıkta duran Bonnerbas tereddüt etti. Geri çekilmek yerine ileri adım attı ve arkadaşını ensesinden yakaladı. Fender yana devrildi ve boğazındaki kanı gören Bonnerbas nefesini tuttu. Cüce güçsüz ve hissizdi.</p>

  <p class="block2">Bonnerbas, Fender’in öldüğünü ya da ölmek üzere olduğunu düşündü.</p>

  <p class="block2">Derken trollerin sesini duydu, bakışlarını yukarı kaldırdı ve çok yakında Moradin Salonu’ndaki Fender’in yanında yer alacağını fark etti.</p>

  <p class="block2">Bonnerbas geriye doğru bir adım atıp baltasını aldı ve zalim darbeler savurarak kendisine doğru iki büklüm ilerleyen trolün kollarını kesmeye başladı. Trol geriye doğru sendeledi ama yaratık daha yere bile düşmeden, Bonnerbas’a doğru ilerleyen diğerlerinin baskısıyla öne uçtu.</p>

  <p class="block2">Cüce sarsıldı ve kaçmak üzere arkasını döndü ama bir trol pençesi omzuna yapıştı. Geriye doğru uçmaya başlayan ve uzun ağaç kütükleri gibi bacakları yerden kesilen Bonnerbas, bu korkutucu ve zalim yaratıkların gücünü o zaman anladı. Sendeledi ve sırt üstü yere düştü. Öfkeli cüce baltasını bir kez daha sallayıp birkaç darbe savurdu ama troller etrafını sarmıştı, onunla Dagna ve diğerlerinin arasında duruyorlardı ve zavallı Bonnerbas’ın kaçacak yeri yoktu.</p>

  <p class="block2">Bir trol ona uzandı ama cüce, kolu dirsekten kesecek kadar kuvvetli bir darbe savurmayı başardı.</p>

  <p class="block2">Trol inleyip geri sendeledi ama Bonnerbas yana yuvarlanmaya çalışırken gördüğü en büyük ve en çirkin trol ona doğru ilerledi; eğri büğrü suratlarına gülümseme yayılan, korkunç, iki başlı bir yaratık ona bakıyordu. Yaratık eğilmeye, Bonnerbas baltasını sallamaya başladı.</p>

  <p class="block2">Baltası hiçbir hedefe ulaşmadan uçup gitti. Oyuna getirildiğini anlayan cüce baltasını tekrar eline alamadan üzerinde kocaman bir ayak belirdi ve onu bütün gücüyle ezip taşa yapıştırdı.</p>

  <p class="block2">Bonnerbas karşı koymaya çalıştı ama yapabileceği hiçbir şey yoktu. Nefes almayı denedi ama üstündeki güç çok fazlaydı.</p>

  <p class="block2">Troller yere serdikleri iki cüceyi geçerken General Dagna sadece inledi ve ordusunun bu kadar hazırlıksız yakalanmasına neden olduğu için kendine sessizce küfür etti. Aklına yüzlerce soru ve küfür geldi.</p>

  <p class="block2">Bu aptal, leş kokulu troller onları tünellere kadar nasıl izlemiş olabilirdi ki? O zalimler Dagna’nın yemek molası verecek kadar güvenli bulduğu böylesi zorlu bir rotayı nasıl takip etmiş olabilirdi?</p>

  <p class="block2">Yine de bu karmaşa, deneyimli komutanın aklım çok fazla kurcalamadı ve yeniden ordusuna emirler yağdırmaya başladı. İlk aklına gelen alçak tünellere gitmek, trollerin daha da eğilmesini sağlamak oldu ama cüce içgüdüleri ona, silahını hazırda tutup olduğu yerde kalmasını söyledi. Ekibine, ateşin yanında bir savunma pozisyonu almalarını emretti. Trol baskısı karşısında geri çekilmeyi reddeden beş cüceyle oluşturduğu karşı saldırıya Dagna öncülük etti. Savaş baltasını sallarken “Hızlı davranın!” diye bağırıp durdu. “Kalabalığa yönel!” dedi yanında balta sallayan bir cüceye. “Öne bir adım daha atmalarına engel ol!”</p>

  <p class="block2">Ateşin öbür tarafını ne pahasına olursa korumaları gerektiğini anlayan diğer cüce baltasını eline alıp en yakındaki trole silahın yassı tarafıyla hamleler savurdu.</p>

  <p class="block2">Cücelerin beşi de aynısını yaptı ve Galen Firth, Dagna’nın yanına koşup uzun, keskin kılıcını savurmaya başladı. Troller gitgide daha kalabalıklaştığından ve arkadakiler diğerlerini öne doğru itip durduğundan uzun süre dayanamayacaklarını biliyorlardı.</p>

  <p class="block2">Bu gerçeği düşünmek hepsini mahvederdi. Dagna öfkeli bir çığlık atıp kendisine uzanan trole öylesine güçlü bir hamle savurdu ki yaratığın kolunu dirsekten kopardı.</p>

  <p class="block2">Öne ilerlemeye devam eden trol bunun farkına bile varmamış gibiydi; böylece Dagna hatasını anladı.</p>

  <p class="block2">Hattı geçmişti ve savunmasızdı.</p>

  <p class="block2">Ama trol birden geri çekildi ve Galen Firth’ün ilk meşalesi arbedenin içine fırlatıldığında Dagna bir şaşkınlık çığlığı atarak eğildi. Adam eğilen Dagna’yı geçip öne doğru bir hamle yaptı ve alev alev yanan meşaleyi trolün üzerine tuttu. Yaratık ateşten kurtulmak için nasıl da uğraştı!</p>

  <p class="block2">Troller aslında fazlasıyla güçlü rakiplerdi ve bir trol yüz parçaya ayrıldığı zaman yüz yeni trol doğduğu söylenirdi; ve bu doğruydu. Her parça yepyeni bir yaratık yaratıyordu. Yine de Diyarlar’daki herkesin çok iyi bildiği bir zayıf noktaları vardı; ateş bu yeniden doğumu engelliyordu.</p>

  <p class="block2">Troller ateşten hoşlanmadı.</p>

  <p class="block2">Dagna ve diğer dört kişiye daha fazla meşale uzatıldı ve troller, sadece bir adım bile olsa, geriledi.</p>

  <p class="block2">“Fender ve Bonnerbas için saldırın!” diye haykırdı Dagna ve cüceler bir tezahürat kopardı.</p>

  <p class="block2">Fakat öbür taraftan bir çığlık yükseldi; “Troller tünellerde!” Dagna’nın arkasından bir başka uyarı haykırışı daha duyuldu.</p>

  <p class="block2">Bütün tüneller tıkanmıştı. Dagna, cücelerinin kuşatıldığını ve kaçacak hiçbir yerleri olmadığını fark etti. “Ne kadar derindeyiz?” diye bağırdı general.</p>

  <p class="block2">“Tavanda kökler var,” diye cevapladı bir cüce. “Çok derin değil.” “O zaman bizi oraya çıkarın” <span class="calibre1">d</span> iye emretti yaşlı cüce.</p>

  <p class="block2">Ortadaki cüceler anında harekete geçti. İki cüce elinde kazma olan başka bir cüceyi havaya kaldırdı. Cüce, toprağı kazmaya başladı.</p>

  <p class="block2">“Birini aşağı indirin!” diye haykırdı Dagna; güvenilir yoldaşlarının tamamen harekete geçmesi için tek söylemesi gerekenin bu olduğunu biliyordu.</p>

  <p class="block2">Bu emri “Ve onu bağlayıp yolu kapatın,” diye uygun bir şekilde devam ettirdi pek çok cüce.</p>

  <p class="block2">“Galen Firth sen deliği sağlamlaştır!” diye kükredi Dagna.</p>

  <p class="block2">“Ne yapıyorsunuz?” diye sordu adam. “Savaşın sevgili cüce; kaçacak hiçbir yerimiz yok!”</p>

  <p class="block2">Dagna meşalesini önündeki trole uzatınca yaratık geri sıçradı. Cüce hızla geri dönüp Galen’i sertçe itti. “Geri dön, seni ahmak ve bizi buradan çıkar!”</p>

  <p class="block2">Şaşkına dönen Galen, ateşin solunda gün ışığı belirdiğinde, istemsizce savaşı bırakıp döndü.</p>

  <p class="block2">Madenci cüceyi tutan diğer iki cüce, büyük bir çaba harcayarak onu kaldırdı; böylece cüce tutunup yüzeye tırmandı.</p>

  <p class="block2">“Temiz!” diye bildirdi.</p>

  <p class="block2">Planın ne olduğunu o an anlayan Galen çabucak deliğe doğru koşup cüceleri havaya kaldırdı. Fakat yukarı taşıdığı her cüceden sonra durmak zorunda kalıyordu; yüzeye çıkanlar ona daha çok ateş yakabilmeleri için odun uzatıyordu. Dagna başını sallayıp birliğini harekete geçirdi; beş cüce, birbirleriyle uyum içinde hareket edip trollerin ilerlemesini önleyerek, büyük bir öfke ve başarıyla savaştı. Yine de cüceler hiçbir şekilde kazanç sağlayamıyordu ve Dagna, iki arkadaşının; Fender ile Bonnerbas’m öldüğünü kalbinde hissedebiliyordu.</p>

  <p class="block2">Dayanıklı yaşlı cüce bu korkunç düşünceleri bir kenara attı ve onların kendisini oğlunun ölümünün yarattığı acıya sürüklemesine izin vermedi. Acısına ve o anki ihtiyaçlarına odaklanıp savaş baltasıyla meşalesini sallayarak ileri atıldı. Arkasında ekibinin güçlendirdiği ateşin yaydığı ısıyı hissediyordu. Tünellerdeki son grubu da temizleyip yukarı çıkmak istiyorlarsa burayı cehenneme çevirmeleri gerekiyordu.</p>

  <p class="block2">“Aşağı öne!” diyen Dagna ve onun hattına yönelik bir haykırış yükseldi.</p>

  <p class="block2">Beş cüce bir bütün halinde hareket edip öfkeyle saldırdı ve trollerin bir adım geri çekilmesini sağladı. Sonra, yine hep beraber, geri sıçrayıp yere yattılar.</p>

  <p class="block2">Başlarının üzerinden, geri çekilmeye çalışan trolleri çılgınca bir itiş kakışa sürükleyen, alev alev yanan çalılar ve kütükler uçuştu.</p>

  <p class="block2">Bu etkili barikatı izleyen Dagna’nın kalbi yine de paramparça oldu; o arbedenin içinde yerde iki yoldaşı yatıyordu ve öldüklerinden emindi. Dört cüceyle beraber deliğin sağına, cüceleri yukarı taşıyan Galen’in tam arkasına, doğru harekete geçti.</p>

  <p class="block2">Bacadan çalılar ve kütükler gelmeye devam ettikçe tünel her saniye daha bir duman içinde kalıyordu.</p>

  <p class="block2">Bir cüce ekibi yeni gelen malzemeleri ateşe taşıdı. Düşman hattına yayılan alevler saçan odun yığının üzerine yeni kütükler eklenirken daha çok çam ağacı dallarından oluşan çalılar çabucak alev alıp yaklaşan trolleri geri püskürttü.</p>

  <p class="block2">Yüzeye tırmandıkça, Galen yorulmak bilmeden cüceleri kendilerini bekleyen yoldaşlarının yanma kaldırdıkça sayıları azaldı. Cücelerin sayısı sadece birkaç taneye düştüğünde kargaşa daha da şiddetlendi.</p>

  <p class="block2">Dagna’nın yanındaki cüce onu gitmeye zorladı ama bu gri sakallı huysuz, yaşlı cüceyi Galen Firth’ün kollarına iterek bu teklifi savuşturdu. Hepsi birer birer yukarı çıktı ve böylece Dagna’nın kurduğu hat yok olmuş oldu.</p>

  <p class="block2">Yukarıdan devasa bir alev kütüğü geldi, Galen onu Dagna’ya uzattı ve yaşlı cüce baltasını kaldırıp ağır kütüğü aldı. Kütüğü yatay tutup kükreyerek ileri, doğrudan trollerin üzerine atıldı; alevler ellerini yakıyor ama trollere daha çok zarar veriyordu. Bu vahşi cüceden kaçmaya çalışan yaratıklar birbirlerinin üzerine devrildi. Dagna alev kütüğünü onlara fırlattı. Sonra dönüp kendisini bekleyen Galen’in yanına kaçtı. Adam parmaklarını birbirine kenetleyip bir basamak oluşturup eğildi. Dagna bu ellerin üzerine sıçradı, Galen dönüp onu doğrudan deliğin altına götürdü ve yukarı çıkardı.</p>

  <p class="block2">Dagna tüneli ateşe verip delikten yukarı çıktığında ve Galen, geleceğini düşündüğü trol saldırısıyla mücadele etmek üzere döndüğünde oyuktan cüce elleri sarktı ve adamın kollarını sıkıca kavradı.</p>

  <p class="block2">Adam, “Onu yukarı çekin!” çığlıkları arasında havaya yükseldi. Başı ve omuzlan yüzeye çıkan Galen bir an için güvende olduğunu düşündü.</p>

  <p class="block2">Ta ki pençeler bacaklarına yapışıncaya kadar<span class="calibre1">…</span> “Çekin, sizi ahmaklar!” diye emretti General Dagna ve aceleyle koşup Galen’i boynundan tuttu; topuklarını yere dayamış bütün gücüyle çekiyordu.</p>

  <p class="block2">Adam, acı içinde haykırdı. Biraz yukarı çıkar gibi oldu, sonra yeniden aşağı kaydı; halat çekme yarışı yapılıyor gibiydi. “Bana bir meşale getirin,” diye haykırdı Dagna ve elinde yanan bir dalla kendisine yaklaşan cüceyi gördüğünde Galen’i bıraktı; adam neredeyse deliğin içinde tamamen kayboldu.</p>

  <p class="block2">“Ayaklarımı tutun,” diye emretti Galen’in yanına giderken.</p>

  <p class="block2">Bir çift cüce ayak bileklerini sıkıca kavrayınca General, Galen’in debelenip durduğu deliğe başını ve meşalesini uzattı. Alevler, Galen’in yanından süzülürken adam acıyla bağırdı.</p>

  <p class="block2">Meşale bacaklarını yakmaya başlayınca Galen’in çığlıkları yükseldi ama birden özgür kalmıştı.</p>

  <p class="block2">Cüceler hem Galen’i hem de Dagna’yı yukarı çekti. Bir trol ayağa kalkıp deliğe uzanınca Dagna pozisyonunu korudu. Yaşlı cüce, meşalesini, ekibi daha çok alev kütüğü getirinceye kadar aşağıdaki yaratığın üzerinde tuttu.</p>

  <p class="block2">Ağır kütükler oraya taşındı ve aynı şekilde aşağı gönderildi. Deliğin tıkanmasıyla Dagna ve diğerleri nefes almak üzere geri çekildi.</p>

  <p class="block2">Tıkanan ve alev alan delik, trolleri durdurmadığından atılan bir çığlık cüceleri yeniden harekete geçirdi. Kendi tünellerini kazmaya başlayan trol pençeleri toprağa uzandı.</p>

  <p class="block2">Dagna, “Herkesi bir araya toplayıp harekete geçin!” diye kükredi ve cüceler büyük bir hızla açık alana doğru ilerledi. Pek çoğuna yardım edilmesi, hatta içlerinden iki tanesinin taşınması gerekmişti ama yapılan sayımda sadece iki kayıpları olduğu ortaya çıktı; Fender ve Bonnerbas. Yine de hiçbiri bunu bir zafer olarak adlandırmak istemedi.</p>

  <p class="block2">Taşların ve kana boyanmış iri kayaların arasında sürünen bozulma ve çürüme günün galibi oldu. Şişen cesetlerden çıkan buğu sabahın serin havasına yayıldı; son ısı kırıntıları da yok oluyor, yaşam enerjisi umarsız rüzgarın dinmek bilmeyen yasında kayboluyordu.</p>

  <p class="block2">Kokuyu önlemek amacıyla kara derili yüzüne bez bağlı olan Drizzt Do’Urden, ölüm sahasının alt bölgelerinde dolandı. Buradaki cesetlerin hemen hemen hepsi orklara aitti; pek çoğu savaş alanının yanındaki dağdan yükselen ani patlamayla ölmüştü. O patlama geceyi gündüze çevirmiş, yüzlerce metre yükseğe alevler göndermiş ve canavar sürüsünün üzerine tonlarca tortu gönderip onları dümdüz etmişti.</p>

  <p class="block2">“En azından bir silahın yerine yenisini koymaktan kurtuldum,” dedi Innovindil.</p>

  <p class="block2">Drizzt dönüp elf yoldaşına baktı. Zarif elf de yüzünü örtmüştü ama bu, güzelliğini ortadan kaldırmamıştı. Eşarbının üzerindeki parlak mavi gözleriyle Drizzt’e baktı ve ölüm kokusu taşıyan rüzgar kadının altın saçlarını arkaya savurdu. Innovindil’in kıvrak ve zarif hareketlerden oluşan her adımı Drizzt Do’Urden’e bir dansmış gibi geliyordu ve kadın, yasını tuttuğu ortağı ve sevgilisi Tarathiel’in gömülme anında bile taşlara üzgün basamıyordu.</p>

  <p class="block2">Drizzt, onun tanıdık bir cesede; Obould Bol-Ok’un bu korkunç savaşı başlatan oğlu Urlgen’e uzanışını izledi. Innovindil, Urlgen’i öldürmüştü. Daha doğrusu Urlgen, başını kadınınkine çarpmaya yeltenip kafasını elfin önünde tuttuğu hançere saplayarak kendi kendini öldürmüştü. Innovindil bir ayağını ölü ork liderinin şişen yüzüne koydu, hançerin sapını sıkıca kavrayıp çekti. Neredeyse hiç ürkmeden öne doğru eğilip bıçağı ölü orkun giysisiyle temizledikten sonra ayak bileğindeki kılıfına geri yerleştirdi.</p>

  <p class="block2">“Ne cüce ölülerin ne de kendi cesetlerinin ganimetlerini toplama zahmetine girmişler,” diye belirtti Innovindil.</p>

  <p class="block2">Bu, kendilerini kayalık dağ yamacından aşağı indiren pegasusları Günbatımı’nın önünde duran Drizzt ve Innovindil için oldukça aşikardı. Orklar uzakta olmasa da bölge tamamen terk edilmişti. Çift, yamacın tepesindeki Mithril Salonu’nun batı girişini belirleyen ve Bekçi Vadisi olarak adlandırılan yerden gelen sesleri duyabiliyordu. Ork cesetlerinin sayısı sakallı arkadaşlarmmkileri ikiye katlasa da Drizzt, cücelerin bölgeyi kazanamadığını biliyordu. Sonuçta orklar onları uçurumdan indirip, Bekçi Vadisi’ne, Mithril Salonu’ndaki deliklerine geri tıkmıştı. Orklar bu toprak parçası için oldukça ağır bir bedel ödemişti ama sonunda burası onların olmuştu. Battlehammer Klanı’nın kapılarına dayanan ork ordusunun büyüklüğü göz önünde bulundurulunca Drizzt, cücelerin bu toprakları belki de bir daha hiç geri alamayacağını düşünüyordu.</p>

  <p class="block2">“Savaş henüz sona ermediği için ganimet toplamadılar,” diye karşılık verdi Drizzt. “Bundan sonra orklar hiç durmayacaktır. Önce cüceleri Mithril Salonu’na geri tıktılar, sonra da batı kapılarının olduğu bölgeyi kendi isteklerine göre hazırlamaya başladılar. Yakında buraya döneceklerini düşünüyorum.”</p>

  <p class="block2">Korkunç bir kavganın kalıntıları önünde duran ve dikkatini ceset yığınlarına yöneltmiş olan Innovindil’e baktı. Drizzt’in kadının şaşkınlığının bir süre önce kendisinin savaşı izlediği yerde durduğundan kaynaklanmasını anlaması için elfin yanma gitmesi bile gerekmedi; cesurca direnen Kanndeşen Taburu’nun izlerine bakıyordu. Elfin yanma gidip yere saçılan bedenlerin tüyler ürpertici görüntüsüne baktı Thibbledorf Pwent’in dostları hiçbir zaman zarif davranmamıştı ve hepsi iç içe geçmiş olan düzinelerce ölü cüce bedenini gördüğünde daha da irkildi. Hepsi birbirini korurken ölmüştü; aslında bu cesur bir savaşçı için iyi bir ölümdü.</p>

  <p class="block2">“Zırhları…” diye söze başladı Innovindil başını sallıyordu, yüz ifadesi şaşkınlık ve korkuyla karışık bir saygı ve tiksinti barındırıyordu.</p>

  <p class="block2">Başka hiçbir şey söylemesine gerek yoktu; Drizzt onun ne demek istediğini anlamıştı.</p>

  <p class="block2">Karındeşenler’in zırhları genelde böylesi bir kafa karışıklığına neden olurdu. Sivri ve keskin metallerden oluşan, ölümcül dikenleri olan Karmdeşen Taburu zırhı, cüce bedenini mükemmel bir silaha dönüştürüyordu. Diğer cüceler kazma, savaş baltası ve kılıçlarını kuşanıp havaya kaldırırken Karındeşen Taburu sadece öne atılıyordu.</p>

  <p class="block2">Eski dostu Thibbledorf’un ölüler arasında olup olmadığını görmek isteyen Drizzt bölgeyi biraz daha incelemeyi düşündü ama sonra vazgeçti. Yoluna devam etmenin daha iyi olacağına karar verdi. Ölü sayımı savaş bitiminde yapılacak bir işti.</p>

  <p class="block2">Bu düşünce, tabii ki, Drizzt’in, Battlehammer Klanı’nın yanma dönüp bütün arkadaşlarının Shallows’ta ölmüş olabileceği gerçeğiyle yüzleşemeyişini de haklı çıkardı.</p>

  <p class="block2">“Dağ sırtına gidelim,” dedi. “Obould’un ekibi cesetleri temizlemeye gelmeden önce o patlamanın kaynağını öğrenmeliyiz.”</p>

  <p class="block2">Innovindil teklifi kabul edip harap olmuş taşlara doğru yola koyuldu.</p>

  <p class="block2">O ve Drizzt, Bekçi Vadisi’nin ağzına doğru yirmi adım daha atmış olsalardı gerçeği açığa kavuşturacak olan bedenlerle karşılaşacak, bazen üçü yan yana yatan ve üzerlerinde ateşin açtığı tek bir delik bulunan ölü orkları göreceklerdi.</p>

  <p class="block2">Drizzt Do’Urden bu yaraları açan bir silah tanıyordu; Shallows’ta öldüğünü düşündüğü arkadaşı Cattibrie’nin yayı Taulmaril… Cüce Nikwillig, dağın doğu yamacında bir taşın üzerine yığılmış oturuyor, açlıktan ya da inatçı bir ork saldırısıyla öleceğine dair beslediği korkuyla çaresizlik ve umutsuzluk içinde savaşmaya çalışıyordu. Görevini başarıyla tamamladığını ve savaş alanının doğusundaki tepelere yaptığı zorlu yolculuğun savaşın akışını değiştirdiğini bilmek onu rahatlatıyordu.</p>

  <p class="block2">En azından Banak Brawnanvil, cücelerin çoğunu uçurumdan indirmeyi ve üzerlerine gelen ork sürüsüne rağmen onları Mithril Salonu’na güven içinde sokmayı başarmıştı.</p>

  <p class="block2">O zafer anı, şu an içinde bulunduğu durumun zorluğunu ve korkularını yatıştıran bir dua gibi bitkin cücenin aklında dönüp duruyordu. Savaş alanının üzeri şafak öncesi karanlığıyla örtülürken savaşçıların bulunduğu yamaçlardan da yukarı tırmanmış, tüm dikkatini ve taşıdığı aynayı doğan güneşe yöneltmişti. O aynayı ışığın yansımasına göre ayarlayıp karşıdaki yamaca tutmuş, sonunda da başka bir aynayla kesişmesini sağlayarak Cattibrie’nin büyülü yayına parlak bir hedef sunmuştu.</p>

  <p class="block2">Sonra Nikwillig, karanlığın ani bir ışık huzmesine dönüşmesini, savaş alanının üzerinde apansız bir alevin yükselmesini izlemişti. Patlama, çevreye, gölde oluşan bir dalga ya da çimleri eğen bir rüzgar gibi, sıcak hava ve bir yığın enkaz yaymış, saldırıya hazırlanan kuzeydeki orkları silip süpürmüştü. Pek çoğu bir daha kalkmamak üzere yere serilmişti. Sonuçta cücelerin umdukları gibi saldırıları engellenmişti.</p>

  <p class="block2">Dolayısıyla Nikwillig, üzerine düşen görevi yapmıştı ama tam da bu sonucu alma umuduyla yola çıkan Felbarr cücesi geri dönüş şansının ne kadar az olduğunu biliyordu. Banak ve diğerleri kesinlikle onun dönüşünü bekleyemezdi; beklemek isteseler bile Nikwillig onlar ve kendileri arasında yer alan ork sürüsünden nasıl sıyrılabilirdi ki?</p>

  <p class="block2">Nikwillig, o gün, bir intihar saldırısıyla cücelerden ayrılmıştı ve bundan kesinlikle pişmanlık duymuyordu ama bu yaklaşan ölümünün yarattığı korkuyu azaltmıyordu.</p>

  <p class="block2">Felbarr’dan arkadaşı olan Tred’i düşündü. Bundan kısa bir süre önce, güneşli bir günde, başka pek çok cüceyle beraber bir ticaret kervanına katılıp Kral Emerus Warcrown’un Kalesi’nden ayrılmışlardı. Hem Kral Emerus hem de kendileri için yeni ticaret hattı kurmaya çalıştıklarından rotaları alışılanın biraz dışında da olsa gerçek bir tehlikeyle karşılaşmayı beklemiyorlardı.</p>

  <p class="block2">Şimdiye kadar görülen en büyük ork saldırısının öncü kuvvetleriyle karşılaşmayı hiç beklemiyorlardı! Nikwillig, Tred’e ne olduğunu merak etti. O korkunç savaşta ölmüş müydü? Yoksa Bekçi Vadisi’ne ve Mithril Salonu’na girmeyi başarmış mıydı?</p>

  <p class="block2">Üzgün ve kimsesiz cüce, Tred’in Mithril Salonu’ndan ayrılıp Felbarr Kalesi’ne ulaştıracağı haberlerle eve dönmeye karar vermiş oluşunu hatırlayıp çaresizce gülümsedi. Güçlüklere alışan, katılaşan ve savaş meraklısı olan Tred iki kale arasında elçi görevi görmek istemiş ve Nikwillig onu caydırmıştı; bu fazlasıyla ironikti.</p>

  <p class="block2">“Aptalın birisin Nikwillig,” dedi cüce kederli rüzgara.</p>

  <p class="block2">Söylediği sözlere kendi bile inanmamıştı. Tred de, o da kalmıştı çünkü Kral Bruenor ve halkına borçlu olduklarına karar vermişlerdi, zira savaşın Delzoun cüceleri dayanışmasına dayandığını, ortak bir amaç uğruna, bir arada ve omuz omuza olmak gerektiğini düşünmüşlerdi.</p>

  <p class="block2">Hayır, kalmakla ve aynayla günün ilk ışıklarını yakalayan kişi olmak için gönüllü olmakla hatta buna ısrar etmekle aptallık etmemişti. Ne de olsa bir savaşçı değildi. Bu zor duruma kendi isteğiyle düşmüştü ama baş koyduğu yolun sonunda kendisini korkunç bir sonun beklediğini de biliyordu.</p>

  <p class="block2">Cüce ayağa kalktı. Dönüp Bekçi Vadisi’ne baktı ve oraya gitme fikrini kafasından bir kez daha attı.</p>

  <p class="block2">Oranın Mithril Salonu’na ve güvenliğe giden en kısa yol olduğu doğruydu ama oraya gitmek büyük bir ork kampını geçmek demekti. Bunu başarsa bile cüceler deliklerine girmiş, kapılar kapatılmış ve yakın bir zamanda da açılmayacaktı.</p>

  <p class="block2">Böylece Nikwillig doğuya gitmeye karar verdi. Surbrin Nehri’ne ve tüm zorluklara rağmen onun ilerisine ulaşmayı umdu.</p>

  <p class="block2">Yanında bir ses duyduğunu sandı ve üzerine saldırıp onu öldürecek olan bir orkun kendisini izlediğini düşündü. Derin bir nefes aldı. Bir ayağını öbürünün önüne attı.</p>

  <p class="block2">Karanlık yolculuğuna başladı.</p>

  <p class="block2">Harap olan kayalığa gitmeyi hedefleyen Drizzt ve Innovindil güneye saptı; cücelerin yerleştirdiği metal boru hattının yanındaki Bekçi Vadisi’ne doğru ilerliyorlardı. Bu boru hattı bir zamanlar dağ sırtı olan yerin etrafından dolanarak tünellerin girişine kadar uzanıyordu. Boruların ne anlama geldiğini tabii ki ikisi de anlamadı. İkisinin de cücelerin, gnom Nanfoodle’ın talimatlarıyla, yeraltında kurdukları tuzakla gaz hattı oluşturduklarına, olan bitenden habersiz devlerin ve mancınıklarının altındaki tünelleri doldurduklarına dair en ufak bir fikirleri yoktu.</p>

  <p class="block2">Belki de çift, boru hattının etrafında daha çok vakit geçirse ve uçurumdan aşağı tırmanıp onu daha dikkatli incelese devasa ateş topunun gizemini çözmeye başlayabilirdi. Ama o an için, o ateş topu ilgilendikleri son şeydi. Ne de olsa aşağılarında ikisinin de şimdiye kadar gördüğü en büyük ork sürüsü, Bekçi Vadisi’ni çevreleyen dikili taşların etrafını saran, karanlık şekillerden oluşan bir deniz vardı. Binlercesi, on binlercesi oraya toplanmıştı; birbirinden ayırt edilemeyen bedenleri kocaman bir ayaz devinin varlığıyla belirginleşiyordu.</p>

  <p class="block2">Gözleriyle kalabalığı tarayan Drizzt Do’Urden her seferinde daha da fazla yaratığın varlığını fark edip, ordunun büyüklüğünü anlayınca nefesini tuttu. Aşağıda yüzlerce dev vardı; sanki Dünyanın Omurgası’ndaki bütün devler Kral Obould’un çağrısına cevap verip bir araya toplanmıştı.</p>

  <p class="block2">“Silver Marches daha karanlık bir gün gördü mü?” diye sordu Innovindil.</p>

  <p class="block2">Drizzt, kadının bu soruyu gerçekten kendisine sorup sormadığından emin olmasa da yüzünü ona döndü.</p>

  <p class="block2">Innovindil, Drizzt’in eflatun bakışlarına karşılık vermek üzere başını çevirdi. “Obould’un Felbarr Kalesi cücelerini bozguna uğratışını hatırlıyorum,” dedi kadın. “Ne karanlık bir gündü! Yine de ork kralı başka bir yara daha açmayı başardı. Bu fetih Kral Emerus Warcrown ve Felbarr cüceleri için korkunç sonuçlar doğursa da bölge geneli için bir tehdit oluşturacağı kimsenin aklına gelmedi. Ork kralı beklenmedik bir fırsat yakaladı ve hepimizin kısa süreceğini düşündüğü bir zafer kazandı; nitekim öyle de oldu ama bu…” Vadi’ye ve ork sürüsüne bakınca istemsizce başını salladı ve sesi itip gitti.</p>

  <p class="block2">“Battlehammer Klanı’nın pek çok cücesinin tünellerine girmeyi başardığını düşünebiliriz,” dedi Drizzt. “Onların kolay kolay bozguna uğratılmayacağım sana garanti ederim. O odalarda, Battlehammer Klanı bir kez Menzorberranzan’ın saldırısını geri püskürttü. Dünyada Salonu alabilecek kadar ork olduğundan şüphe duyarım.”</p>

  <p class="block2">“Haklı olabilirsin ama bunun bir önemi var mı?”</p>

  <p class="block2">Drizzt, elfe meraklı gözlerle baktı. Nasıl önemli olmayabileceğini sormak üzereydi ama Innovindil’in korkularının ne olduğunu anlayınca vazgeçti.</p>

  <p class="block2">“Hayır,” diye onayladı. “Obould’un bu ordusu dağdaki deliklere kolay tıkılabileceğe benzemiyor. Gümüşay’a, Everlund’a, hatta belki Sundabar’a ihtiyaç var… Felbarr ve Adbar Kaleleri’ne ve Mithril Salonu’na… Aykorusu eltleri ve Mirabar’lı Marki Elastul’un ordusu gerekli. Bütün kuzey, Mithril Salonu’nun yardım çağrısına cevap vermeli.”</p>

  <p class="block2">“O zaman bile büyük bir bedel ödemek gerekecek,” diye cevapladı Innovindil. “Korkunç.” Bakışlarını yeniden kanlı cesetlerle dolu savaş alanına çevirdi. “Bu dağ sırtındaki savaş sadece küçük bir çatışma ama Silver Marches ağır bir bedel ödeyecek.”</p>

  <p class="block2">O konuşurken Drizzt çevreye bakmaya devam etti ve batıda bir hareketlilik fark etti; bir ork kuvveti Bekçi Vadisi’nin dışında toplanıyordu.</p>

  <p class="block2">“Çöpçü orklar yakında gelir,” dedi. “Yola koyulsak iyi olur.” Innovindil bir süre daha Bekçi Vadisi’ne baktı.</p>

  <p class="block2">“Gündoğumu’ndan hiç ız yok,” diye belirtti; Günbatımı’nm arkadaşından, bir zamanlar yoldaşı Tarathiel’in bindiği pegasustan bahsediyordu.</p>

  <p class="block2">“Onun Obould’da ve hayatta olduğuna eminim,” diye cevapladı Drizzt. “Öylesine görkemli bir yaratığa bir ork bile zarar veremez.”</p>

  <p class="block2">Innovindil, Vadi’ye bakmaya devam edip güç bela omuz silkti, sonra Drizzt’e dönüp “Öyle umalım” dedi. Drizzt uzanıp kadının elini tuttu ve ikili, yıkık dökük taşların arasından ilerleyerek, kuzeye doğru yola koyuldu.</p>

  <p class="block2">Patlama dağ sırtının tepesini uçurmuş, geriye dar, derin ve ürkütücü bir geçit bırakmıştı. İkili sık sık kömür gibi olmuş dev artıklarına rastlıyordu. Bir yerde, heybetli patlamaya rağmen şeklini koruyan yanmış bir mancınık buldular.</p>

  <p class="block2">Bu keşifleri akıllarındaki soruları cevaplamak bir yana çok daha fazla soru doğuruyordu. Çift böylesi bir felaketi neyin yaratabileceğine dair en ufak bir fikir sahibi bile değildi.</p>

  <p class="block2">Savaş alanından uzaklaşıp açık bir ovada kanatlı Günbatımı’nın dönmesini beklerlerken “Mithril Salonu’na vardığımız zaman oradaki cücelere sorabilirsin,” dedi Innovindil.</p>

  <p class="block2">Elfin cümlesindeki gizli anlamın farkına varan Drizzt’in sessizce başını sallamaktan başka verebileceği bir karşılık yoktu; yakında cücelerin yanına geri dönecek ve istese de istemese de korkularıyla yüzleşecekti.</p>

  <p class="block2">“Belki de tanrıların küçük bir oyunu,” diyerek konuşmasını sürdürdü elf.</p>

  <p class="block2">“Ya da Harpelllar’ın,” diye ekledi Drizzt; batıdan millerce uzaklıktaki küçük Longsaddle topluluğundan olan tuhaf ve güçlü; hatta kendileri ve çevrelerindekiler için belki de gereğinden fazla güçlübir büyücü ailesinden söz ediyordu. Harpelllar Mithril Salonu’nun yardımına daha önce de gelmişlerdi, Bruenor ve halkıyla geçmişe dayanan sıkı bir dostlukları vardı. Drizzt yanlışlıkla dağ sırtının uçmasını sağlayacak kadar büyük bir felakete yol açabilecek biri varsa bunun o tuhaf ve kafası karışık insan klanı olduğunu biliyordu.</p>

  <p class="block2">“Harpell?”</p>

  <p class="block2">Drizzt, “Onları tanımak istemezsin,” diye ciddiyetle cevapladı. “Bruenor Battlehammer’ın uygunsuz arkadaşlar edindiğini söylemek yeterli olacaktır.”</p>

  <p class="block2">Drizzt ağzından çıkan sözlerdeki ironiyi fark etti ve Innovindil’in yüzüne yayılan gülümsemeye aynı şekilde karşılık verdi.</p>

  <p class="block2">“Her ne ise yakında öğreneceğiz,” dedi elf. “Şimdilik ilgilenmemiz gereken başka şeyler var.”</p>

  <p class="block2">“Gündoğumu,” diye onayladı Drizzt ve Innovindil’in kendisine uzanan elini tuttu. “Ve intikam. Obould Bol-Ok öldüğünde Tarathiel çok daha huzur içinde yatacak.”</p>

  <p class="block2">“Bir kılıcın ucunda mı ölecek?” diye sordu elini silahının kabzasına uzatan Innovindil, “Yoksa bir palanın ucunda mı?”</p>

  <p class="block2">“Sanırım bir palanın,” diye cevapladı Drizzt hiç tereddüt etmeden ve yeniden güneye baktı. “Onu öldürmeye niyetliyim.”</p>

  <p class="block2">“Tarathiel ve Bruenor için o halde,” dedi Innovindil. “Ölenler ve kuzeyin iyiliği için.”</p>

  <p class="block2">“Ya da sadece onu öldürmek istediğim için,” dedi Drizzt buz gibi bir ses tonuyla ve sesi Innovindil’in kemiklerine bir ürperti yaydı.</p>

  <p class="block2">Söyleyecek söz bulamadı.</p>

  <p class="block4">TUTKU</p>

  <p class="block2">Tsinka Shinriil öfkeden çok tutku dolu bir inlemeyle Obould’un üzerine yuvarlanıp tepesine tırmandı.</p>

  <p class="block2">“Onları kara deliklerine tıktın,” diye haykırdı dişi şaman. Gözleri fal taşı gibi açılmıştı; hatta öylesine açılmıştı ki karanlık göz bebeklerinin çevresindeki gözlerinin sarısı kolaylıkla seçiliyor onu bir delilik abidesi olarak gösteriyordu. “Şimdi de o deliği kazacağız!”</p>

  <p class="block2">Kral Obould Bol-Ok, kadının, kendisini içine çekmeye çalışan titrek bedenini tuttu, kalın, kaslı kollarıyla saman yataktan kaldırdı.</p>

  <p class="block2">“Mithril Salonu, Gruumsh olan Obould’un gücüne boyun eğecektir,” diye devam etti Tsinka. “Ve çok geçmeden Felbarr Kalesi bir kez daha senin olacak. Hepsini alacağız! Bruenor ve Emerus’un ordularını katledeceğiz! Onların kanlarında yıkanacağız!”</p>

  <p class="block2">Obould hafifçe omuz silkti ve şamanı kenara, yatağın dışına itti. Kadın çevik bir hareketle yere düştü ve uzun dişli ağzının suyu akarak yeniden doğruldu.</p>

  <p class="block2">Yeniden onun üzerinde kıpırdanmaya başlayan kadın “Gruumsh olan Obould’un ele geçiremeyeceği bir yer var mı?” diye sordu. <span class="calibre1">“Mithril Salonu, Felbarr… Adbar! Evet! Adbar! Hepsi bizim olacak. Kuzeydeki bütün cüce kaleleri bize geçecek! Ölmeyen pek azının da koşarak kaçmasını sağlayacağız. Kuzeyi cüce belasından kurtaracağız!”</span></p>

  <p class="block2">Obould gülümsedi ama rahibeye katılmaktan çok alay eden bir tavrı vardı. Aslında kadının sürekli yinelediği bu sözleri daha önce defalarca dinlemişti. Mithril Salonu’nun batı kapıları kapandığından ve Battlehammer Klanı deliklerine tıkıldığından beri Tsinka ve diğer şamanlar tüm Silver MarchesT, hatta daha da ilerisini kapsayan saçma sapan fetih umutlarını dile getiriyordu.</p>

  <p class="block2">Obould da bu umudu paylaşıyordu. Cücelerin bir zamanlar Felbarr Kalesi diye tanımladığı yeri Bol-Ok Kalesi olarak adlandırmaktan daha çok istediği bir şey yoktu ama Obould bu eylemdeki budalalığı da görüyordu. Surbrin’i geçmek Gümüşay ve Everlund ordularıyla karşılaşmak demekti ve o ordulara derin, soğuk nehrin batısındaki Delzoun cüceleri ve Aykorusu elfleri de kesinlikle eşlik ediyor olacaktı.</p>

  <p class="block2">“Sen Gruumsh’sun!” dedi Tsinka. Obould’un yüzünü tutup sertçe öptü. “Orkların içinde bir tanrısın!”</p>

  <p class="block2">Onu yeniden öptü. “Gerti Orelsdottr senden korkuyor!” diye haykırdı Tsinka ve Obould’u bir kez daha öptü.</p>

  <p class="block2">Ayaz devi prensesiyle son karşılaşmasını hatırlayan Obould sırıttı. Gerti ondan gerçekten korkuyordu ya da korkmalıydı; ne de olsa Obould yaptıkları kısa dövüşte devin hakkında gelmiş, onu yere sermiş ve sessizce sıvışmasına izin vermişti. Bu, daha önce hiç duyulmamış bir şeydi ve onları görenlerin, kavgayı duyanların Kral Obould’un basit bir orktan çok daha fazlası olduğunu anlamasına yaramıştı. Gruumsh TekGöz’ün, Ork Tanrısı’nın kutsallığını taşıyordu. Güç ve hızla, olağanüstü bir çeviklikle, görülmemiş bir sezgiyle kutsanmıştı.</p>

  <p class="block2">Belki de bu sezgi pek de yeni değildi. Belki de Obould, şu anki konumuyla, Dünyanın Omurgası’ndaki bütün toprakları; Fell Pass’ı, Surbrin Nehri’ni ve Trollmoors’u beklenmedik bir kolaylık ve güçle kazanıyor, dünyayı farklı bir şekilde; çok daha yukarıdan görüyordu.</p>

  <p class="block2">Obould dikkatini yeniden boşboğazlık eden şamana yönelttiğinde “Mithril Salonu’nun içine” diyordu Tsinka. Onun ani ilgisini fark eden şaman sustu ve düşüncelerini gözden geçirdi. “Mithril Salonu’na kış gelmeden girmeliyiz. Battlehammer Klanı’nı öyle bir bozguna uğratmalıyız ki kar yolları kapatmadan önce yenilgileri ve aşağılanmaları dilden dile dolaşsın. Zırhlarımızı ve silahlarımızı sağlamlaştırmak için kış boyu cücelerin demir ocaklarını kullanacağız. Baharda durdurulamaz bir kuvvetle kuzey topraklarına doğru harekete geçip bize direnme aptallığında bulunanları ezeceğiz!”</p>

  <p class="block2">Kadının heyecanını biraz olsun bastırmak isteyen Obould, “Cüceleri yeraltına gönderirken fazlasıyla ork kaybettik,” dedi. “Taşlar ork kanıyla boyandı.”</p>

  <p class="block2">“Boşa harcanmamış bir kan!” diye haykırdı Tsinka, “Çok daha fazlası da ölecek! Ölmeli de! İlk büyük zaferimiz parmaklarımızın ucunda!”</p>

  <p class="block2">“İlk büyük zaferimiz kazanıldı,” diye düzeltti Obould.</p>

  <p class="block2">“O zaman önümüzde ikincisi uzanıyor!” diye bağırdı Tsinka. “Ve zafer Gruumsh olan kişi tarafından kazanıldı. Boş topraklar ve taşlar kazandık. Asıl ödül henüz ele geçmedi.”</p>

  <p class="block2">Obould rahibeyi itti ve ona bakmak için başını çevirdi. Yine titriyordu ama Obould bunun tutkudan mı yoksa öfkeden mi kaynaklandığını anlayamıyordu. Terle kaplı çıplak bedeni meşale ışığında parlıyordu. Kasları, fazlasıyla gerilmiş bir yay gibi belirgin ve titrekti.</p>

  <p class="block2">“Mithril Salonu kış gelmeden düşürülmeli,” dedi Tsinka; bu kez öncekinden daha sakindi. “Gruumsh bana bunu gösterdi. O kayanın üzerinde duran, ork gücünü kıran ve daha büyük bir zafer elde etmemizi engelleyen kişi Bruenor Battlehammer’dı.”</p>

  <p class="block2">Bruenor’un adını duyan Obould homurdandı.</p>

  <p class="block2">“Hayatta olduğu bütün bölgeye yayıldı. Görünüşe bakılırsa Mithril Salonu’nun kralı ölümden döndü. Moradin, Gruumsh’a böyle meydan okuyor; bunu görmüyor musun? Sen Gruumsh’un şampiyonusun, Bruenor ise Moradin’in şampiyonu. Bunu bir an önce kafana sok. Orklarm Obould’un çağrısına kulak verdiği gibi, cüceler Moradin için bir araya toplanmadan!..”</p>

  <p class="block2">Kabul etmek istediğinden de daha anlamlı olan bu sözler Obould’u sarstı. Mithril Salonu’na gitme meraklısı değildi. Ordusunun her adımda zorlu engellerle karşılaşacağını biliyordu. Böy36e H§H”= leşine büyük bir kayıp yaşamayı göze aldıktan sonra krallığı olmasını istediği toprakları ele geçirmeyi ummaya devam edebilir miydi?</p>

  <p class="block2">Gerçekten de bu sözler, rüzgarın kuru çimlere sıçrattığı ateş gibi, ork sürüleri arasında kulaktan kulağa yayılmıştı. Salona geri çekilen cücelerin başındaki kişinin kimliği inkar edilemezdi. O, Shallows’ta öldüğü düşünülen Bruenor’du. Obould bu gelişmenin önemini hafife alacak kadar aptal değildi. Kendi varlığının savaşçılarını nasıl etkilediğini biliyordu. Bruenor un varlığı cüceler için daha etkisiz olabilir miydi? Obould bütün ırklar arasında en çok cücelerden nefret ediyordu, onlara duyduğu nefret elflere beslediğini bile geçiyordu ama Felbarr Kalesi’nde yaşadıkları acı deneyimden sonra bu cesur, sakallı halka istemeden de olsa saygı duymaya başlamıştı. Felbarr’ı şansının yaver gittiği bir zamanda ele geçirmişti ama şimdi Tsinka’nın dediğini yaparsa ordularını güçlü ve hazırlıklı bir cüce kalesine göndermiş olacaktı.</p>

  <p class="block2">Toril’de evlerini cücelerden daha iyi koruyan bir ırk var mıydı?</p>

  <p class="block2">‘Belki drowlar olabilir,’ diye düşündü ve bu fikir çirkin Proffıt’e ve trollerine Mithril Salonu’na güneyden yapacakları baskında yardım etmesi gereken iki kara elfi hatırlamasını sağladı.</p>

  <p class="block2">Obould, Mithril Salonu’na saldırmaya karar verirlerse onların, zaferin anahtarı olabileceğini fark etti. Proffıt ve leş kokulu yaratıkları Bruenor’un hatırı sayılır sayıda savaşçısını ezebilirse Obould, Mithril Salonu’nun batı kapılarına güçlü bir saldırı düzenleyebilirdi.</p>

  <p class="block2">Ork kralı, Tsinka’ya baktı ve konuşmasına gerek olmadığını, düşüncelerinin yüzünden okunduğunu anladı. Rahibe uzun dişlerini göstererek gülüyor, kara gözleri, zafere ve Obould’a duyduğu hevesle fırıl fırıl dönüyordu. Yüce ork kralı, Tsinka’yı üzerinden indirdi ve onun düşüncelerini okumasına izin verdi. Ölü cücelerin, kapıların önünde sürünen cücelerin görüntüsünü gözünün önüne getirdi ve bunu fazlasıyla keyif verici buldu.</p>

  <p class="block2">Soğuk rüzgar her sarsıntıyı daha da can yakıcı kılıyordu ama Obould dişlerini sıkıp bacaklarıyla pegasusu iyice sardı. Beyaz atın kanatları sıkıca bağlanmıştı. Obould’un havalanmaya niyeti yoktu. Gerçi pegasus orkların endişelendiği kadar da yaralı değildi. Obould, elfin, atı büyük bir kolaylıkla sürdüğünü görmüştü ama pegasusun üzerine binen her ork havaya fırlatılmış, üstelik pek çoğu da ezilmişti.</p>

  <p class="block2">Bacakları atı sıkıca saran ve pegasusun henüz üzerinden atmayı başaramadığı Obould dışında hiçbir ork atın üzerinde kalmayı başaramamıştı.</p>

  <p class="block2">At kalçasını kaldırdı, Obould geriye kaydı, boynu acı içinde çekiliyor ve başı tahmininden de hızlı dönüyor, yukarı aşağı hareket ediyor, atın arka toynakları havayı dövüyordu. Kalın ipe daha da sıkı yapışıp inledi ve bacaklarını atın böğrüne o kadar sıkı bastırdı ki hayvanın kaburgalarını kırabilirdi.</p>

  <p class="block2">Ama at direnmeye devam ediyor, eğiliyor, dönüyor ve vahşi tekmeler savuruyordu. Yine de Obould bu çılgınlığın içinde bir ritim yakaladı ve yavaş yavaş daha az titreyip sallanmaya başladı.</p>

  <p class="block2">Atın dönüşü yavaşlamaya başladı ve yaratığın sonunda yorulduğunu fark eden ork kralı sırıttı. O anı rahatlamak için kullandı ve atın hareketlerini bir gece önce birlikte olduğu Tsinka’nınkilerle karşılaştırınca gülümsemesi bütün yüzüne yayıldı. ‘Oldukça uygun bir karşılaştırma’ diye düşündü arsızca.</p>

  <p class="block2">Birden havalandı; ani ve vahşi bir şekilde hareket eden pegasusun sırtından atılmıştı. Obould yere sertçe ve yüzüstü düştü ama homurdanıp, ayağa kalkmasa da, şerefini kurtarmak üzere kendini hareket etmeye zorladı. Bir an panik içinde etrafa bakındı; kendisini izleyen orkların gözündeki imajı zedelenmiş olabilirdi. Aslında hepsi de gerçekten kendisine bakıyordu; Obould onların şaşkınca mı yoksa aptalca mı baktığını çözemedi. Şaşırtıcı bir şekilde hiçbir hayvan terbiyecisi ata yaklaşmamıştı.</p>

  <p class="block2">Ve beyaz at yerdeki orkun yanına gitti.</p>

  <p class="block2">Obould ağzı kulaklarına vararak sırıttı, doğruldu, kollarını iki yana açıp kükredi ve pegasusu savaşa davet etti. At durdu, kişnedi ve yeri eşeledi.</p>

  <p class="block2">Obould bütün gerilimi dağıtarak gülmeye başladı ve atı kendisine saldırmaya kışkırtır gibi hayvanın üzerine yürüdü. Pegasus kulaklarını dikleştirip gergince bekledi.</p>

  <p class="block2">“Belki de seni yemeliyim,” dedi Obould sakince. Ata doğru yürüyor ve hayvanın gözlerinin içine bakıyordu; bu tabii ki atı daha da kışkırtıyordu. “Evet, eminim etin çok lezzetlidir.”</p>

  <p class="block2">Ork kralı bir süre daha pegasusun gözlerinin içine baktı, sonra onun çevresinde dolanıp büyük bir kahkaha patlattı ve yanındaki bütün orklar da ona katıldı.</p>

  <p class="block2">Kaybettiği şerefini geri kazandığından emin olduktan sonra Obould yeniden ata döndü ve bir kez daha Tsinka’yı düşündü. Önündeki hayvanın yüzünü Tsinka’nm vahşi ve arzu dolu yüzüyle değiştirdikten sonra daha da büyük bir kahkaha attı ama yüzlerin ana hatları değişirken, şamanın beyaz iris tabakası dışında, ikisinin gözlerinin fazlasıyla birbirine benzediğini fark etti. Aynı yoğunluk, aynı gerginlik vardı. Aynı vahşi ve kontrol edilemez duyguları barındırıyordu.</p>

  <p class="block2">Sonra Obould aynı olmadıklarını fark etti; Tsinka’nın fırıl fırıl dönen, kıvılcımlar saçan gözlerinde tutku ve coşku vardı ama kanatlı atın gözlerindeki çılgınlığın sebebi korkuydu.</p>

  <p class="block2">Obould birden bunun korku olmadığını anladı. O yakalanan ve kaçma arzusu duyan vahşi bir hayvan değildi. Yıllardır birileri; pegasus istemediği sürece üzerinde kalma gücüne sahip olmayan çöp gibi bacakları olan elfler, onu sürüyordu. Pegasusun yoğunluğu korkudan değil yalın bir nefretten kaynaklanıyordu.</p>

  <p class="block2">“Seni akıllı yaratık,” dedi Obould sessizce ve atın kulakları, sanki söylenen her sözcüğü anlıyormuş gibi, yeniden dikleşti. “Efendine sadakat, onu öldüren bana ise nefret besliyorsun. Ne zaman sırtına binmeye çalışsam bana karşı geleceksin, öyle değil mi?”</p>

  <p class="block2">Ork kralı başını salladı ve pegasusu dikkatle incelemek için gözlerini kıstı.</p>

  <p class="block2">“Yoksa öyle değil mi?” diye sordu ve sanki olayları pegasusun bakış açısıyla görüyormuş gibi düşünceleri başka yöne kaydı.</p>

  <p class="block2">Yaratık ona yeniden sırtına binebilecek rahatlığı sundu. Sakinleşmiş görünüyordu ve Obould da sakinleşince yeniden vahşileşti.</p>

  <p class="block2">Obould, pegasusa, “Zannettiğin kadar akıllı değilsin,” dedi.</p>

  <p class="block2">“Beni sırtından atmadan önce bulutlara yükselmemizi beklemeliydin. Senin efendin olduğuma inanmamı sağlamalıydın.” Ork homurdandı ve at etinin tadını merak etti.</p>

  <p class="block2">Kısa bir süre sonra hayvan terbiyecileri pegasusu tamamen kontrol altına aldılar ve grup lideri Obould’a dönüp “Bugün tekrar binecek misiniz, Tanrım?” diye sordu.</p>

  <p class="block2">Obould, kullanıma açıkça engel olmak istemese de bu gülünç sıfata kıs kıs güldü ve başını salladı.</p>

  <p class="block2">“Yapacak çok işim var,” dedi.</p>

  <p class="block2">Bir orkun, atın arka ayaklarını bağlıyor olduğunu fark etti.</p>

  <p class="block2">“Yeter!” diye bağırdı ve ork çetesi olduğu yerde kalakaldı. “Yaratığa nazikçe, saygıyla davranın.”</p>

  <p class="block2">Bu sözler şaşkın bakışlar doğurdu.</p>

  <p class="block2">“Yeni hayvan terbiyecileri bulun!” diye haykırdı Obould çete liderine. “Artık ata hafifçe dokunacaksınız. Daha fazla dayak yok!”</p>

  <p class="block2">Bunları söyledikten hemen sonra Obould onların dikkatini başka yöne çekmenin nasıl da büyük bir hata olduğunu anladı; pegasus aniden sendelemiş, çevresindeki orkları yana savurmuş, sert tekmeler atmaya başlamış, ayaklarını bağlamaya çalışan talihsiz orkun alnına sıkı bir darbe indirmişti. Ork havaya uçmuş, sonra yerde kıvranmaya ve acıyla inlemeye başlamıştı.</p>

  <p class="block2">Diğer orklar yaratığı cezalandırmak üzere harekete geçti ama Obould bütün gücüyle “Yeter!” diye bağırarak onları durdurdu.</p>

  <p class="block2">Önce pegasusa sonra yeniden çete liderine baktı. “Bu yaratığın üzerinde göreceğim izlerin aynılarını sana yapacağım,” diye yemin etti.</p>

  <p class="block2">Çete lideri ezilip büzülüp titremeye başladığında Obould işini iyi yaptığından emin oldu. Yerde kıvranan ağır yaralı aptala göz ucuyla bakıp uzaklaştı.</p>

  <p class="block2">Dört buçuk metre uzunluğunda, yakışıklı ve cüsseli nöbetçi ayaz devlerinin yüzündeki şaşkınlık Obould’un, Tsinka Shinriil ve diğerlerinin ciyak ciyak karşı çıkmasına rağmen, Gerti Orelsdottr’la yalnız görüşeceğini söylediğinde orklarda yarattığından daha az değildi. Gerti ve Obould’un anlaşamadığı ortadaydı. Obould, son karşı taşmalarında devi yere sermiş, onu utandırıp öfkelendirmişti.</p>

  <p class="block2">Obould başını doğrultup gözlerini ileriye dikti. Samanların onun için yaptığı muhteşem, koruyucu miğferi bile takmıyordu. Ork kralından bile uzun kılıçlar taşıyan devler çevresini sardı.</p>

  <p class="block2">Gerti’nin, dağ evinin güneyinde, geçici olarak yerleştiği büyük mağaranın ağzına geldiğinde dev gardiyanlar önünde bir set oluşturdu. Küçümser gözlerle bakan iki sıra heybetli yaratık onu baştan ayağa süzdü. Ork yanlarından geçerken devler, herhangi bir kaçışa imkan vermemek üzere onu takip etti.</p>

  <p class="block2">Obould muhteşem kılıcını sırtında bırakmış, çenesini havaya kaldırmış ve özgüvenini göstermek üzere gülümsemişti. Fiziksel olarak teslim olduğunu ama duygusal olarak kazanması için bunu yapması gerektiğini biliyordu.</p>

  <p class="block2">Mağaranın içinde bir kargaşa hali olduğunu fark etti; devasa bedenler oradan oraya koşturup duruyordu. İçeri adım attığında gözleri gün ışığının sadece birkaç meşale ışığına indirgenişine çabucak alıştı ve konuşmak istediği kişiyi aramak zorunda olmadığını anladı. Ayaz devi standartlarına göre aynı anda hem güzel hem de korkunç olan Gerti Orelsdottr geriye yaslanmış ona şüphe ve küçümseme arası bir tavırla bakıyordu.</p>

  <p class="block2">“Muhitini unutmuşa benziyorsun Kral Obould,” dedi Obould’a, kadının sesinde tehdit belirtisi varmış gibi geldi. Yine de onun kendisine karşı gelmeyeceğine olan inancını koruyordu. Onu ilk savaşta yenmiş, hatta utandırmıştı; ayrıca intikam almak üzere halkını kışkırtırsa utancı daha da büyürdü.</p>

  <p class="block2">Obould ayaz devlerini tabii ki tamamen anlayamıyordu onlarla çok da fazla deneyimi olmamıştı ama onların usta, özellikle de onurlu savaşçılar olduğunu biliyordu.</p>

  <p class="block2">Gerti’nin sözleri mağaradaki pek çok devin kıkırdayıp fısıldaşmasına neden olmuştu.</p>

  <p class="block2">“Seninle binlerce ork adına konuşuyorum,” diye cevapladı ork kralı. “Tıpkı Hatun Orelsdottr’ın Dünyanın Omurgası’ndaki ayaz devleri adına konuştuğu gibi…”</p>

  <p class="block2">Gerti doğruldu ve mavimsi derisi yüzünden daha da zengin tonlar kazanan iri, mavi gözlerini kısıp baktı. “Öyleyse konuş Kral Obould. Yapılacak çok işim, harcanacak az zamanım var.”</p>

  <p class="block2">Obould kendini serbest bıraktı; huzurlu gözükmek istiyordu. Çevresinde yükselen fısıltılardan uygun bir ses tonuyla konuşmuş olduğunu anlayıp memnun oldu. “Büyük bir zafer kazandık Hatun Orelsdottr. Kuzeyi görülmemiş bir şekilde silip süpürdük.”</p>

  <p class="block2">“Düşmanlarımız bize karşı gelmeye yeni başladı,” diye belirtti Gerti.</p>

  <p class="block2">Obould başını sallayarak onayladı. “Rica ederim başarımızı hor görme,” dedi. “Mithril Salonu’nun iki kapısını da kapadık. Nesme aynı şekilde harap edildi ve Surbrin güven altına alındı. Şimdi müttefikliğimizi…” durdu ve çevredeki bütün devlerin gözünün içine bakabilmek için yavaşça başını çevirdi.</p>

  <p class="block2">“Hatun Orelsdottr, ben orklar adına konuşuyorum. On binlerce ork adına…” Ağırlığı bu son, etkileyici cümleye vermişti. “Sen devler adına konuşuyorsun. Gidip özel konuşalım.”</p>

  <p class="block2">Gerti, Obould’un daha önce pek çok kez gördüğü bir tavır takındı; hem düşünceli hem de inatçı bir hali vardı. Bir elini kalçasına koyup döndü; düzgün bacakları beyaz elbisesinin yırtmacından göründü, sanki surat asıyormuş ya da uzanıp bir düşmanı boğazlamadan önce onu son kez aşağılıyormuşçasına dudaklarını büzdü.</p>

  <p class="block2">Obould bu harekete bir reveransla karşılık verdi.</p>

  <p class="block2">“Gel,” dedi Gerti ve yanındaki bir dev karşı çıkınca onu Obould’un şimdiye kadar gördüğü en vahşi bakışlarla susturdu.</p>

  <p class="block2">‘Her şey mükemmel gidiyor,’ diye düşündü ork kralı.</p>

  <p class="block2">Gerti’nin emriyle Obould kısa bir koridor boyunca onu izledi. Ork, devler tarafından genişletilmiş olan, taşlardaki kesiklerin kolayca seçildiği duvarlara baktı. Tavan da doğal olmayan bir şekle sahipti; Gerti’nin uzun boylu ordusunun takılmadan ilerleyebilmesi için alçak yerler kesilmişti.</p>

  <p class="block2">Özellikle de hızlı ve verimli bir çalışma olduğunun farkına varan Obould bunun etkileyici bir iş olduğunu düşündü. Devlerin taşları şekillendirmede bu kadar başarılı olduğunu daha önce fark etmemişti. Mithril Salonu’nun kapılarını indirmeye karar verirse onlardan yararlanabilirdi.</p>

  <p class="block2">Koridorun sonundaki odanın Gerti’ye ait olduğu açıktı; ağır, tahta bir kapıyla kapatılmış, kalın ve gür ayı postlarıyla döşenmişti.</p>

  <p class="block2">Gerti postların bir kısmını kenara itip çıplak taşı ortaya çıkardı ve bunun Obould’un oturacağı yer olduğunu işaret etti. Ork kralı ne onun bu davranışını sorguladı, ne de şikayet etti; oturmak üzere bacaklarını birleştirdiğinde hâlâ gülümsüyor ve yere yaklaştıkça muhteşem kılıcını kınından çıkarıyordu. Kılıç çok uzun olduğundan sırtında asılıyken oturamıyordu. Kılıcı kolaylıkla uzanabileceği bir yere; bacaklarının üzerine koydu ama rahatça arkasına yaslanıp ellerini uzakta tuttu; en ufak bir tehdit unsuru oluşturmak istemiyordu.</p>

  <p class="block2">Umursamıyor gibi gözükmeye çalışsa da kapıya yaklaşan Gerti’nin, onun her hareketini dikkatle inceliyor olduğunu fark etti. Kalın postların üzerinden geçip ağırbaşlı bir şekilde oturdu; kendisinden aşağıda duran ve ondan daha küçük olan ork kralından yüksekteydi.</p>

  <p class="block2">“Benden ne istiyorsun Obould?” diye açıkça sordu Gerti; ses tonu kuru ve kendinden emindi, bir an için bile göz kırpmadı.</p>

  <p class="block2">“İkimiz de Kral Bruenor’un dönüşüne ve elimizden kaçan fırsata öfkelenmiştik,” diye cevap verdi Obould. “Ayaz devlerinin kaybına.”</p>

  <p class="block2">“Benim için de orklar; halkımın binden fazlası öldü ve onlardan biri de oğlumdu.” “Tek bir adamıma bile eş değer değil,” diye cevapladı Gerti.</p>

  <p class="block2">Obould, uzun vadeli düşünmesi, bu cadının üzerine atlayıp onu katletmemesi gerektiğini kendine hatırlatarak, bu hakareti sessizce kabul etti.</p>

  <p class="block2">“Cüceler de kendi halklarına en az bizim kadar değer veriyor Hatun Orelsdottr,” dedi. “Bunu bir zafer saymıyorlar.” “Çoğu kaçtı.”</p>

  <p class="block2">“Hapishaneye dönüşen bir deliğe, evet. Belki de çoktan trollerin leş kokusuyla kaplanan tünellere…”</p>

  <p class="block2">“Donnia Soldou ve Ad’non Kareese ölmemiş olsaydı Proffit ve onun zavallılarıyla ilgili bilgi edinebilirdik,” dedi Gerti; ikisi şu an bulundukları yerin kuzeyinde ölü bulunan, kendisine ve Obould’a gözcülük ve danışmanlık yapan dört kara elfin ikisinden bahsediyordu.</p>

  <p class="block2">“Ölümlerinin yasını tutuyor musun?”</p>

  <p class="block2">Bu soru Gerti’yi susturdu ve hatta düzgün kaşlarını bir anlığına kaldırıp şaşkınlığını belli etmesine neden oldu. “Bizi kendi zevkleri için kullanıyorlardı, hepsi bu; eminim bunu biliyorsundur,” diye belirtti Obould.</p>

  <p class="block2">Gerti bir kez daha kaşlarını kaldırdı ama bu sefer daha uzun bir süre öyle kaldı. “Şaşırdın mı” <span class="calibre1">d</span> iye sordu ork kralı.</p>

  <p class="block2">“Onlar drow,” dedi Gerti. “Sadece kendi çıkarlarına göre hareket ederler. Bunu tabii ki biliyorum. Sadece bir aptal aksini düşünebilirdi.”</p>

  <p class="block2">Ama bunu benim de biliyor olmama şaşırdın, diye düşündü Obould fakat dile getirmedi.</p>

  <p class="block2">“Proffıt’in yanındaki; güneydeki ikili de ölürse çok daha iyi olur,” dedi Gerti.</p>

  <p class="block2">“Onlarla işimiz bittiği zaman…” dedi Obould. “Mithril Salonu’nun savunmalarını kırma niyetimiz varsa geriye kalan herhangi bir drow işimize yarayabilir.”</p>

  <p class="block2">“Savunmalarını kırmak mı?”</p>

  <p class="block2">Obould, onun sesindeki şüpheci tavrı ya da belirgin kuşkuyu fark etti. “Salonu ele geçireceğim.”</p>

  <p class="block2">“Orkların binlerce kişi tarafından katledilir.”</p>

  <p class="block2">“Ödeyeceğimiz bedel ne olursa olsun kazanca değecektir,” dedi Obould; sesindeki gerçek şüpheyi bastırması için çok çaba harcaması gerekti. “Düşmanlarımızın organize olmasına ve saldırıya hazırlanmasına fırsat tanımadan baskıyı sürdürmeliyiz. Onların ayaklarını yerden kestik ve tekrar yere sağlam basmalarına izin verme niyetinde değilim. Eninde sonunda Bruenor Battlehammer’ın kellesini alacağım.”</p>

  <p class="block2">“Bunu yapmak için ork cesetlerinin üzerinde sürünmen gerekecek. Ork cesetlerinin; ayaz devlerinin değil…” Obould başıyla onayladı; Mithril Salonu’nun üst tünellerini alırsa Gerti’yi ağına düşüreceğine inanıyordu. “Senin halkına sadece dış kabuğu kırmak için ihtiyacım var,” dedi.</p>

  <p class="block2">“O görkemli kapıları devirmenin yollan var,” dedi merakı aniden, belirgin bir şekilde artan Gerti.</p>

  <p class="block2">“Sen kabuğu ne kadar çabuk kırarsan ben de Bruenor’un kellesini o kadar çabuk elde ederim.”</p>

  <p class="block2">Gerti kıkırdadı ve onaylayarak başını salladı. Obould, onun ilgisini çekenin cüceleri yenmek değil on binlerce orkun ölümü olduğunu elbette anlamıştı.</p>

  <p class="block2">Obould ayağa kalkmak için sahip olduğu üstün gücü kullandı ve doğrulduğu zaman kılıcını kınına geri sokup, yeniden omzuna astı. Gerti’ye başıyla karşılık verdi ve dev korumalarının önünden kibirli bir tavırla kasıla kasıla yürüyerek dışarı çıktı.</p>

  <p class="block2">Bu sakin ve kendine güvenen davranışlarına rağmen Obould içten içe çalkalanıyordu. Elbette Gerti çabucak harekete geçebilirdi; Obould ordusunu Mithril Salonu’na postalayacağından pek de kuşku duymuyordu ama ricasının uygulanışını zihninde bir kez daha tarttığında bu düşünce içini kemirmişti. Obould bir kez daha bölgenin her tepesinde güçlü duvarlarla korunan ork kaleleri olduğunu ve saldırganların bir karış toprak için çatışmaya ginnek zorunda kalacağını hayal etti. Bu zavallı üçlü otorite onu dışlamaktan vazgeçmeden ve fetihlerinin önemini kabul etmeden önce daha kaç cücenin, elfin ve insanın o tepelerde ölü yatması gerekiyordu? Obould, ork krallığının ve dış dünyaya karşı olan cömertliğinin kabul edilişinden önce daha kaç cüce, elf ve insan öldürmeliydi?</p>

  <p class="block2">Çok olacağını umdu; cüceleri, elfleri ve insanları öldürmeyi seviyordu.</p>

  <p class="block2">Mağaradan çıkıp kuzey topraklarının geniş manzarasıyla karşılaştığında Obould bakışlarını kayalık dağın ve yarısı uçup giden yamacın üzerinde dolaştırdı. Aklından, üzerlerinde TekGözlü Tanrı ve Kral Bol-Ok bayrağı dalgalanan kaleleri birer birer tepelere yerleştirdi. Onların gölgelerinde, korunaklı küçük vadilerinde, içlerinde leş kokulu insanların değil, sadece orkların yaşadığı Shallows gibi güçlü ve dayanıklı kasabaların olduğunu hayal etti. Onlara sorumluluk, zenginlik, güç, saygı ve etki kazandıracak bağlantılar ve ticaret rotaları kunnaya başladı.</p>

  <p class="block2">Obould bunun işe yarayacağına inanıyordu. Onu kovmak isteyen cücelerin, elflerin ve insanların umutlarını alt üst ederek krallığını kurabilir, güven altına alabilirdi.</p>

  <p class="block2">Ork kralı dönüp Gerti’nin mağarasına baktı ve çabucak onun yanına gidip bunları ona söyleme ihtimali olup olmadığını düşündü. Hatta neredeyse dönmüş ve mağaraya doğru ilerlemeye başlamıştı.</p>

  <p class="block2">Ama Gerti’nin onun öngörüsünü anlamayacağını ve buna izin vermeyeceğini düşünerek durdu. Öyle olmasa bile Tsinka ve diğer şamanlar bunu nasıl karşılardı ki? Tsinka fetih peşindeydi, yerleşim değil. Üstelik kulaklarında Gruumsh’un sesinin yankılandığım söylüyordu.</p>

  <p class="block2">Obould’un üst dudağı hayal kırıklığıyla büzüldü ve yumruğunu havaya kaldırma isteğine boyun eğdi.</p>

  <p class="block2">Gerti’ye yalan söylememişti. Bruenor Battlehammer’ın kellesini elinde tutmayı her şeyden çok istiyordu.</p>

  <p class="block2">Peki, bu mümkün müydü? Kazanılacak ödül, iddia ettiği gibi, çok ağır olacağından şüphe duymadığı bedele değer miydi?</p>

  <p class="block4">BİR KRALIN GÖRÜŞ ALANI</p>

  <p class="block2">Odadakilerin hiçbiri meşale ışığını yeterince parlak bulmadı; titrek alevleri neşeyle dans etmiyordu. Belki de böyle düşünmelerinin nedeni bütün kapıların kapalı ve cücelerin merkezi olan tüm Mithril Salonu’nu zifiri karanlığa gömülmekten alıkoyan tek şeyin bu bereketsiz ışık olduğunu fark etmeleriydi. Cüceler ve diğerleri elbette dışarı çıkabilirdi. Orada bir kavga olduğu haberi gelmiş olsa da güneye ve Trollmoors’un ucuna çıkan tünelleri vardı. Onları Mirabar’m batı ucuna, doğudaki Surbrin Nehri’nin tam altına, Felbarr Kalesi gibi yerlere çıkaracak tünelleri vardı. Gerçi bunların hiçbiri kolay rotalar değildi ve tümünde de dile getirilmeyen korkuların ve karanlığın mekanı olan Karanlıkaltı denen devasa labirentten geçmek gerekiyordu.</p>

  <p class="block2">Mithril Salonu karanlık bir yere dönüşmüştü; meşaleler ne davetkar ne de güçlüydü. Kral Bruenor çoktan bir konuşma talebinde bulunmuştu; kendini, uzun, çok uzun bir kuşatmaya hazırlıyordu.</p>

  <p class="block2">Bruenor, üzerine kalın, parlak yeşil ve mor örtüler örtülmüş olan taştan bir tahta oturdu.</p>

  <p class="block2">Görkemli, vahşi sakalı yapay ışığın altında olduğundan daha kızıl ve turuncu duruyordu. Belki de bunun nedeni o uzun kılların cüce kralının çektiği sıkıntılardan sonra fark edilir derecede grileşmiş olmasıydı. Bruenor günlerce ölüm döşeğinde yatmıştı. Mithril Salonu’nun en iyi rahipleri bile yaptıkları iyileştirici büyülerle sadece bedenini hayatta tuttuklarına inanmış, ruhunun çoktan aralarından ayrıldığını düşünmüştü. Cücenin ruhunun özü Moradin Salonları’na gitmişti ve buçukluk Vekilharç Regis sihirli yakut kolyesini kullanarak onu orada bulmuştu, ya da öyle olduğu söyleniyordu. Regis, Bruenor’un gözlerinde kalan son yaşam ışığını yakalamış ve bir şekilde düşüncelerini ve ricalarını, onun yaşayanlar diyarına dönmesi için kullanmasını sağlayacak bir büyü yapmıştı.</p>

  <p class="block2">Halkının kendisine gerçekten ihtiyaç duyduğunu bilen hiçbir kral öylesi kıpırtısız yatamazdı.</p>

  <p class="block2">Böylece Bruenor geri gelmiş ve cüceler, arkadaşlarının cesetlerinin üzerinden geçmek zorunda kalsa da, eve dönüş yollarını bulmuştu.</p>

  <p class="block2">Bruenor’u tanıyan herkes bu gri tellerin sadece çekilen sıkıntıların bir işareti olduğunu biliyordu. Kara gözleri hâlâ enerjisini koruyor, geniş omuzları gerekirse bütün Mithril Salonu’nu bile taşıyabilecek olduğunun güvencesini veriyordu. Bedeninde düzinelerce sargı vardı; Salon’a girerken ağır kendisinden daha zayıf bir cüceyi öldürebilecek yaralar almıştı ama bunlardan herhangi biri canını yakıyorsa bile bunu kesinlikle belli etmiyordu.</p>

  <p class="block2">Savaşta hırpalanmış, buruşmuş, yırtılmış ve çiziklerle kaplanmış zırhını giymiş, klanının simgesi olan köpüklü bardakla süslenmiş değerli kalkanını takmış, tahtında dinleniyordu. Üzerine taş, silah ya da dev kafataslarıyla çentikler atılmış olan savaş baltası tahtın üzerine dayalı duruyordu.</p>

  <p class="block2">Bruenor, “Yaptığınız patlamayı gören herkes onu tanımlamaya kalktığında sadece başını sallıyor” dedi Mirabar simyacısı gnom Nanfoodle Buswilligan’a.</p>

  <p class="block2">Nanfoodle gergince öne çıktı ve bu, cesur cücenin daha da yaklaşmasını sağladı.</p>

  <p class="block2">“Haydi küçük adam,” diye dil döktü Bruenor. “Ne alçakgönüllülüğe ne de gerginliğe ayıracak zamanımız var. Harika bir iş çıkardın; Salon’daki herkes senin önünde saygıyla eğiliyor. Bizim üstümüzde yer aldığını biliyorsun, öyle değil mi?”</p>

  <p class="block2">Bu sözler üzerine tahtındaki heybetli cüceye bakmak için başını hafifçe yana yatıran Nanfoodle biraz daha doğrulmuş gibi duruyordu. Uzun, kanca burnu Bruenor’un aynı şekilde görkemli olan burnuna değen Nanfoodle yeniden geri çekildi.</p>

  <p class="block2">“Ne yaptın?” diye bir kez daha sordu Bruenor. “Bekçi Vadisi’nin altından sıcak hava getirdiğini söylüyorlar.”</p>

  <p class="block2">“Ben… Biz…” diye düzeltti Nanfoodle ve dönüp aralarında, uzaklardaki Impresk Gölü’nün kıyılarındaki Carradoon’dan gelen ve gelmiş geçmiş en sıra dışı cücelerden biri olan Pikel Bouldershoulder’ın da bulunduğu diğerlerine baktı. Pikel’in gülümsediğini ve yumruğunu havaya kaldırıp sessizce “Oooo,” dediğini gören Nanfoodle başını salladı.</p>

  <p class="block2">Gnom boğazını temizledi ve tahtına iyice yerleşmiş olan Bruenor’a döndü. “Aşağıdaki sıcak havayı yukarı taşıyabilmek için metal borular kullandık, evet,” diye açıkladı. “Torgar Hammerstriker ve adamları orkların durduğu yamacın altındaki tünelleri temizleyip ziftle kapladı. Sıcak havayı o tünellere yönelttik ve Cattibrie’nin oku hepsini tutuşturdu…”</p>

  <p class="block2">“Bom!” diye bağırdı Pikel Bouldershoulder ve bütün gözler, şaşkınlık içinde ona döndü.</p>

  <p class="block2">Utangaç bir şekilde omuz silken yeşil sakallı Pikel, “Hee hee hee,” dedi ve odanın içinde toplanmış olan tüm neşesiz halk bu çok ihtiyaç duyulan gülümsemeye katıldı.</p>

  <p class="block2">Gerçi durumlarının ağırlığı yeniden üzerlerine çöktüğünden bu neşe hal pek de uzun sürmedi.</p>

  <p class="block2">“İyi bir iş çıkardın gnom,” dedi Bruenor. “Halkımın çoğunu kurtardın; bu sözün sahibinin Banak Brawnanvil olduğunu bilmelisin. Üstelik o birini haksız yere övecek bir tip değildir.”</p>

  <p class="block2">“Biz, Shoudra ve benkendimizi kanıtlama ihtiyacı duyduk Kral Bruenor,” dedi Nanfoodle. “Ve ne şekilde olursa olsun yardım etmek istedik. Sizin halkınız Torgar, Shingles ve tüm Mirabarlılar’a büyük bir cömertlik gösterdi.” Torgar’ın “Artık Mirabarlı değil,” diyen sesi duyuldu. “Artık hepimiz Battlehammer’ız. Marki Elastul’u düşmanımız olarak adlandırmıyoruz, tabii o düşmanımız olmak istemediği sürece; ama Mirabar tahtına sadakat de beslemiyoruz. Kalplerimizi, ruhlarımızı, yumruklarımızı ve baltalarımızı Bruenor’a adıyorum!”</p>

  <p class="block2">Salonda, aşağı yukarı bir düzine Mirabar cücesinin başlattığı ve diğerlerinin devam ettirdiği büyük bir neşe koptu. Bruenor, karanlık günlerinde ihtiyaç duydukları bir gün ışığı olarak gördüğü bu toplumsal sıcaklığın tadını çıkardı. Mithril Salonu gerçekten de karanlıktı; Karanlıkaltı’nm koridorları, drow rahibesinin kalbi kadar karanlıktı. Çabalarına, fedakarlıklarına, cücelerin, Cattibrie’nin ve Wulfgar’ın cesaretine, Vekilharç Regis’in akıllı seçimlerine rağmen Mithril Salonu sakinlerinin açık bir savaş alanında yenebileceklerini düşünmedikleri bir düşman tarafından deliklerine tıkılmış, tünellerine mühürlenmişlerdi. Bruenor’un yüzlerce soydaşı, Mirabar mültecilerinin ise üçte birinden fazlası ölmüştü. Bruenor o gün bir dizi önemli kişiyi eğlendirmişti; sevgili arkadaşı Nikwillig’in kaybıyla sarsılan Felbarrlı Tred McKnuckles, Bouldershoulder kardeşler, Ivan ve kolunu kaybetmesine rağmen sürekli kıkırdayan, neşesini hiç kaybetmeyen cesur Pikel… Bruenor, bitmek bilmeyen tüm aksiliklere rağmen, Bekçi Vadisi’nin kuzeyindeki toprakları kusursuzca savunan savaş komutanı Banak Brawnanvil’i görmeye gitmişti. Ne de olsa Banak onu görmeye gelemezdi. Kaçışlarında, uçurumdan inecek son kişi olmakta ısrar eden Banak oldukça ağır yaralanmış, bacaklarını kullanamaz olmuştu. Rahiplerin söylediğine göre bir ork mızrağı omurgasını deşmişti ve şifa büyüleri bile bunu düzeltemezdi. O gün yatağındaydı; kendisine biraz hareket kabiliyeti verecek olan tekerlekli bir sandalyenin tamamlanmasını bekliyordu.</p>

  <p class="block2">Bruenor, onu görmeye gittiğinde Banak oldukça suratsızdı ama savaşçı ruhundan hiçbir şey kaybetmemişti. Tıpkı Bruenor’un tahmin ettiği gibi kendi yaralarını değil de ölenleri dert ediyordu. Ne de olsa Banak bir Brawnanvil’di; Battlehammer kadar dayanıklıydı, sağlam bir ruhu, güçlü kolları ve eşsiz bir sadakati vardı. Banak’ın sakat kaldığı şüphe götürmezdi ama Bruenor onun nerede ve nasıl olursa olsun, hiçbir savaştan geri kalmayacağını biliyordu. Nanfoodle’ın dinleyicileri konuşmanın sonlanmasına neden olmuş ve böylece Bruenor gnomun gitmesine müsaade edip onlardan izin istemişti; yapılacak bir görüşme, hatta özel olması gereken bir görüşme, vardı.</p>

  <p class="block2">Kendisine eşlik eden muhafızları, donuk bir ışıkla aydınlatılan koridorun sonunda bıraktıktan sonra Thibbledorf Pwent bir çift Karındeşen’in cüce kralına gittiği her yerde refakat etmelerini istemiştiBruenor bir kapıya yöneldi, onu nazikçe çaldı ve itip açtı.</p>

  <p class="block2">Regis’i masanın başında oturur buldu; bir eli çenesindeydi, diğeri önünde duran, kupa şeklindeki kağıt ağırlıklarının baskısından kurtulup kıvrılmaya çalışan bir parşömenin üzerinde kuş tüyü tutuyordu. Bruenor başını sallayıp içeri girdi ve buçukluğun yumuşak yatağının ucuna oturdu.</p>

  <p class="block2">“Pek yemek yemiyor gibi gözüküyorsun Gümbürgöbek,” diye belirtti sırıtarak. Bruenor tuniğinin altından kaim bir kek dilimi çıkarıp Regis’e uzattı. Regis kekten bir ısırık bile almadan onu bir kenara koydu. “Pöh! Sen böyle davranmaya devam edersen bundan sonra Gümbürkemik demek zorunda kalacağım!” diye yaygara kopardı Bruenor. Cüce, keki yemeye teşvik ederek “Haydi ama!” dedi.</p>

  <p class="block2">“Hepsini yazıyorum,” dedi Regis ve kağıt ağırlıklarından birini bir kenara itip parşömenin ucunu kaldırdı; bu hareket, yeni kullandığı mürekkebin yayılmasına neden oldu. Bunu fark eden Regis parşömeni çabucak düzleştirip çılgınca üflemeye başladı.</p>

  <p class="block2">“Orada senin bana söyleyemeyeceğin hiçbir şey olamaz,” dedi Bruenor. Sonunda buçukluk ona döndü.</p>

  <p class="block2">“Derdin nedir Gümbürgöbek?” diye sordu cüce. “Generallerimin söylediğine göre iyi bir iş çıkardın; çok iyi bir iş…” “Çok kişi öldü,” diye cevapladı Regis; sesi sadece bir fısıltı gibi çıkmıştı.</p>

  <p class="block2">“Evet. Savaşın kötü yanı budur işte.”</p>

  <p class="block2">Kısa güçlü kollarını sallayarak sandalyesinin üzerinde doğrulmaya çalışan buçukluk, “Ama onları orada tutan bendim,” diye açıkladı. Hızlı bir şekilde ileri geri hareket etmeye başladı; her hareketinde, bütün acısını ifade etmenin bir yolunu arıyormuşcasına, bir şeyler mırıldanıyordu.</p>

  <p class="block2">“Uçurumun tepesinde. Son savaş patlak vermeden çok önce Banak’a içeri girmesini emredebilirdim. O zaman kim bilir kaç kişi hâlâ hayatta olurdu…”</p>

  <p class="block2">“Pöh! Cevabı olmayan sorular soruyorsun!” diye kükredi Bruenor. “Savaşın ertesi günü herkes bir savaş lideri olabilir. Seni değerli kılan savaşa savaş sırasında liderlik ediyor olman.”</p>

  <p class="block2">“Onları içeri sokabilirdim,” diye bildirdi buçukluk. “Onları içeri sokmalıydım.”</p>

  <p class="block2">“Evet ama ork kuvvetlerinin gücünün farkındaydın, öyle değil mi? Onlara on bin tanesinin daha katılacağını ve Vadi’ye batıdan gireceklerini biliyordun, öyle değil mi?”</p>

  <p class="block2">Regis birkaç göz kırptı ama cevap vermedi.</p>

  <p class="block2">“Banak da dahil olmak üzere hiç kimseden daha fazla bir şey bilmiyordun,” diye ısrar etti Bruenor.</p>

  <p class="block2">“Ve Banak o uçurumdan inme meraklısı değildi. Sonuçta düşmanımız hakkındaki gerçeği öğrendik, kurtarabileceğimiz her şeyi kurtardık ki bu hiç de azımsanacak bir şey değil, sadece istediğimiz kadar çok değil… Onlara bütün kuzeyi verdiğimizi görmüyor musun? Bu hiçbir Battlehammer’ın kabul etmekten hoşlanabileceği bir şey değil.”</p>

  <p class="block2">“Çok fazlalardı…” diye söze başladı Regis ve Bruenor’un bir kez daha “Pöh!” demesine neden oldu.</p>

  <p class="block2">“Kaçtık Gümbürgöbek! Battlehammer Klanı orklar yüzünden geri çekildi!”</p>

  <p class="block2">“Çok fazlalardı!”</p>

  <p class="block2">Bruenor, Regis’i katakulliye getirdiğini göstererek gülümsedi ve başıyla onayladı. “Tabii ki öyle ve bu yüzden alabileceğimizi aldık ama başka bir çaremiz olsaydı orklardan kaçma emrini asla vermeyeceğimi sakın aklından çıkarma. Yapabileceğimiz hiçbir şey yoktu! Banak’ı orada tutardım Gümbürgöbek. Onunla orada dururdum. Bundan hiç şüphen olmasın!”</p>

  <p class="block2">Regis, Bruenor’a bakıp başıyla onayladı.</p>

  <p class="block2">“Sormamız gereken soru bundan sonra ne olacağı,” dedi Bruenor. “Geri dönüp onlarla yeniden savaşacak mıyız? Belki de doğuya gider Surbrin’in karşısına bir hat açarız ya da çevreyi yeniden sarabilmek için güneye gideriz, ne dersin?” “Güneye,” diye mırıldandı Regis. “Güneye, Nesmeli Galen Firth’e eşlik eden elli kişi gönderdim.”</p>

  <p class="block2">“Cattibrie bana bundan bahsetti ve bence bu konuda da iyi bir iş çıkardın. Yıllar önce bize olan davranış şekillerinden ve Settlestone’u görmezden gelmelerinden dolayı Nesmeliler’e sevgi beslemiyorum. Bir avuç taş kafalı… Eğer taş kafalı birileri varsa onlar da Nesmeliler! Ama komşu komşudur ve onlar için elinden geleni yapman gerekir. Gördüğüm kadarıyla sen de elinden geleni yaptın.”</p>

  <p class="block2">“Ama şimdi daha fazlasını da yapabiliriz,” dedi Regis.</p>

  <p class="block2">Bruenor kızıl sakalını kaşıyıp bir süre bunun üzerine düşündü. “Olabilir,” diye onayladı. Güneye gidecek birkaç yüz kişi yeni imkanlar doğurabilir. İyi düşündün,” dedi ve cümlesini tamamlarken Regis’e baktı. Buçukluğun yükünün hafiflediğini ve açık kahverengi gözlerine canlılık geldiğini görmek hoşuna gitti “Torgar’ı ve Mirabar ekibini gönder,” diye önerdi Regis. “Gerçekten iyiler ve yeraltında olduğu kadar yeryüzünde de savaşmayı biliyorlar.”</p>

  <p class="block2">Bruenor buna katılıp katılmadığından emin değildi. Belki Torgar, Shingles ya da diğer Mirabar cüceleri yeterince savaş görmüş ve yeterince özel, zorlu göreve atılmıştı. Belki de artık Mithril Salonu’nda dinlenmeli, yapı, yıllar önce gölge ejderhası Shimmergloom ve onun duergar yardakçılarından kurtarıldığından beri o koridor ve odalarda yaşamış cücelere karışmalıydılar.</p>

  <p class="block2">Yine de Bruenor, Regis’in tavsiyesinden şüphe duyduğunu belli etmedi. Buçukluk son zamanlarda kendisini fazlasıyla kanıtlamıştı ve Bruenor’un kesinlikle ezmeyi düşünmediği bir öngörüsü ve zekası vardı.</p>

  <p class="block2">“Haydi Gümbürgöbek,” dedi dişlerini ortaya çıkaran bir gülümsemeyle. “Gidip Ivan ve Pikel’in nasıl olduğuna bakalım. Belki de henüz varlıklarından haberdar olmadığımız müttefiklerimiz vardır.”</p>

  <p class="block2">“Cadderly mi?”</p>

  <p class="block2">“Daha çok, Aykorusu elflerini düşünüyordum,” diye açıkladı Bruenor. “Görünüşe bakılırsa iki tanesi Mithril Salonu’na doğru yola koyulmuş. Düşmanımızın gücünü kırmak için Surbrin’in karşısına okları ve sihirleri olan elfleri yerleştirmenin faydalı olacağını düşünüyorum.”</p>

  <p class="block2">“Onlara nasıl haber ulaştıracağız?” diye sordu Regis. “Elflere yani… Doğunun ve kuzeyin o kadar uzak yerlerine çıkan tünellerimiz var mı?”</p>

  <p class="block2">Bruenor abartılı bir şekilde göz kırparak “Öncelikle Pikel ve Ivan’ı oraya göndermenin bir yolunu bulmalıyız,” diye cevapladı. “Ivan’ın söylediğine göre ağaçlar ve köklerle ilgili bir durum söz konusuymuş. Ağacımız yok ama yeterince kökümüz olduğunu düşünüyorum.”</p>

  <p class="block2">Regis başarılı bir Pikel taklidi yaparak “Hee hee hee,” diye cevapladı.</p>

  <p class="block2">Tred McKnuckles parmağını, büzdüğü dudaklarına götürüp cüce mancınık birliğine sessizliğin önemini hatırlattı. Bellan Brawnanvil, Tred’in hareketini taklit etti ve yanında sepet dolduran tayfaya daha sessiz hareket etmelerini işaret etti. Koridor kapısının eşiğinde duran mancınık, Mithril Salonu’nun dış savunmasının en önemli araçlarından biriydi. Ayarlanabilir kolu onu kusursuz kılıyordu. Doğuda, akım nedeniyle birbirine vuran taşların gürültüsünün yankılandığı o görkemli nehrin hemen yanında, mancınıklar cephe hattının birincil parçalarıydı. Grubun o an bulundukları yerin doğusundaki tüneller Karanlıkaltı’nın vahşiliğine açılıyordu. Doğudaki mancınıklar barış anlarında bile kullanılıyor; umber hulkları*, displacer beastleri** ya da o ışıksız koridorlarda dolanan herhangi bir karanlık yaratığı kovmaya yarıyordu.</p>

  <p class="block2">* <i class="calibre2">umber hulk: yere kadar uzun kolları olan, böcek kafalı ve ağzında kıskaçları olan iri, goril benzeri bir canavar.</i></p>

  <p class="block2">** <i class="calibre2">displacer beast: sırtında iki adet kol benzeri uzantısı bulunan puma benzeri bir yaratık. Aniden yokolup yakın bir yerde belirebilme özelliğine sahiptir.</i></p>

  <p class="block2">Bekçi Vadisi’nin kapılarının mühürlenmesinin hemen ardından Tred, kendi isteğiyle, Mithril Salonu, Karanlıkaltı’nın üst bölgeleri, evi olan Felbarr Kalesi’ni birleştiren tünellere göreve gelmişti.</p>

  <p class="block2">Vekilharç Regis’in elçileri, demir bir kapının çabucak v. s ıkıca mühürlenebileceği o noktadan, Felbarr Kalesi’nin Kralı Emerus Warcrown’a, Tred’in, Nikwillig’in ve kayıp kervanının hikayesini anlatmak üzere yola çıkmıştı.</p>

  <p class="block2">Çifte vardiya yapan Tred orada saatlerce kalmış hatta nöbet tut madiği zaman bile yerinden kıpırdamamıştı. Battlehammer Klanı’nın yapısına bir tek o gün; Kral Bruenor ile buluşmak için gitmişti. Toplantıdan yeni dönmüş ve arkadaşlarının doğudaki hareketlenme üzerine heyecan içinde olduklarını görmüştü.</p>

  <p class="block2">Tred kaygıyla onların yanında yer almış ve ‘Bu Obould’un kitlelerinin saldırılarından biri mi?’ diye düşünmüştü.</p>

  <p class="block2">‘Karanlıkaltı’nın korkunç yaratıklarından biri yiyecek peşinde mi? ‘Belki de elçilerin dönüşüdür…’</p>

  <p class="block2">Kapının ardında, tünel, keskin dönemeçleri olan ve pek çok yöne açılan doğal bir odaya iniyordu. O odayı bir katliam yerine çevirmeye hazırlanan cüceler, mancınığın yanına kolaylıkla alev alabilecek yağlarla dolu küçük variller yerleştirdi. Tehlike anında, fıçıları alttaki odaya yuvarlayacak, yağları yere dökecek sonra da mancınıklarla yanan ziftler göndereceklerdi.</p>

  <p class="block2">Bellan Brawnanvil, Tred’e ve fıçıları yuvarlayan diğer cücelere mancınığın hazır olduğunu işaret etti. Cücelerin çoğu yere kapaklanıp kulaklarını taşa dayayarak sessizliğe gömüldü.</p>

  <p class="block2">Yuvarlak odanın tünellerinden birinden gelen bir ses duydular.</p>

  <p class="block2">Bir varil sessizce rampanın üzerine taşındı ve onu aşağı göndermeye hazır, hevesli, genç bir cüce omzunu fıçıya dayadı. Tred, karanlığı süzen gözleriyle, o fıçının ilerisindeki kapı eşiğine kaygıyla baktı. Meşalenin titrek ışığını gördü.</p>

  <p class="block2">Işığı, fıçıya yaslanan cüce de gördü, hafifçe bağırdı ve varili itmeye başladı.</p>

  <p class="block2">Ama Tred parmağını sallayıp kaşlarını çatarak onu durdurdu. Bir süre sonra “Pöh! Domuz teri kokulu seni! Yine bizi aynı yerde döndürüp duruyorsun!” sesini duyan herkes Tred’in yaptığı işten hoşnut kaldı.</p>

  <p class="block2">“Hiç de öyle değil, annesinin en büyük hatası! Bu odadan daha önce geçmedik.” “Geçtik! Hem de dört kez geçtik! Seni ahmak!”</p>

  <p class="block2">“Hiç de değil!”</p>

  <p class="block2">Tred ve çevresindekiler sırıttı.</p>

  <p class="block2">“Daha önce dört kez geçtiysen şimdi yaptığından çok daha az gürültü çıkardın demektir seni şişko, sakallı, okçu hedefi!” diye bağırdı Tred.</p>

  <p class="block2">Bunun üzerine oda sessizliğe gömüldü ve meşale ışığı birden söndü.</p>

  <p class="block2">“Demek şimdi sinsi oldunuz, öyle mi?” diye sordu Tred, “Öne çıkın ve kendinizi gösterin. Ya Warcrown’u ya da Battlehammer’ı seçin!”</p>

  <p class="block2">Aşağıdan “Warcrown!” diyen, Tred’e bir yerlerden tanıdık gelen bir ses duyuldu.</p>

  <p class="block2">“Battlehammer!” dedi diğeri ve odadaki cüceler sesin sahibinin Vekilharç Regis’in elçilerinden biri, genç rahip yardımcısı, usta bir pastacı, şimdilerde ün kazanmış olan Cordio’nun kardeşi Sindel Muffinhead olduğunu anladılar. Aşağıda meşaleler yandı ve rampanın üzerinde yürümeye başlayan birkaç beden belirdi. Onlar yaklaştıkça Tred aralarında eski bir arkadaşının olduğunu fark etti.</p>

  <p class="block2">“Jackonray Genişkemer!” diye haykırdı. “Seni son görüşümden bu yana bir buçukluğun yemek yemesinden bile uzun zaman geçti!”</p>

  <p class="block2">“Tred, dostum!” diye karşılık verdi Jackonray, içlerinde Sindel de olan yedi arkadaşıyla beraber odaya giriyordu; diğer elçi onlarla beraber değildi.</p>

  <p class="block2">Jackonray, kalın derinin üzerine yerleştirilmiş koyu gri metallerden oluşan ağır bir zırh giyiyordu. Çanak şeklindeki miğferinden aşağı gri saç telleri dökülüyordu. Jackonray’in altın ve gümüş rengi telleri örülmüş olan ve cüceye tamamen farklı bir görüntü veren sakalı o kadar da dağınık değildi. Belindeki kemer soyadını haklı çıkarırcasına genişti ve mücevherlerle süslenmişti. Konuşmaya devam ederken silah taşıyan kolunu dinlendirdi. “Kardeşine üzüldüm.” Bir taş kadar sert eliyle Tred’in omzunu sıvazladı. “Evet, Dungan iyi bir arkadaştı.”</p>

  <p class="block2">“Aynı zamanda da sadık bir yoldaştı. Aileniz için bir övgü kaynağıydı.” Tred uzanıp Jackonray’in kalın, güçlü kolunu ciddiyetle sıktı.</p>

  <p class="block2">“Herhalde Kral Emerus’un yanından geliyor ve iyi haberler getiriyorsunuzdur,” dedi Tred bir dakika sonra. “Haydi sizi Kral Bruenor’a götüreyim.”</p>

  <p class="block2">“Evet, doğruca oraya gidelim.”</p>

  <p class="block2">Çift ve Sindel büyük bir hızla yola koyuldu; diğer Felbarr cüceleri de onları izliyordu. Mithril Salonu’nun daha kalabalık yerlerinden geçerlerken bir yığın Battlehammer cücesi de onların yürüyüşüne katıldı, böylece, görkemli Altşehri geçip, Bruenor’un odasına açılan tünellere tırmandıklarında sayıları neredeyse elliyi buluyordu. Çoğu aralarında sohbet ediyor, kaleler üzerine sahip oldukları bilgileri paylaşıyorlardı. Onlar Bruenor’un yanına varmadan çok önce birkaç cüce, krala koşup geliyor olduklarını haber vermişti.</p>

  <p class="block2">Tred’in yanında yürüyen Jackonray “Peki, Nikwillig nerede?” diye sordu.</p>

  <p class="block2">“Hâlâ kuzeyde,” diye açıkladı Tred; sesindeki ciddiyeti fark etmemek imkansızdı. “Nikwillig bir işaret göndermek üzere doğudaki dağlara tırmandı ve bunu yaparken Mithril Salonu’na kolay kolay dönemeyeceğini biliyordu. Kendini Bruenor’a borçlu hissetti. Ne de olsa o kaybolan soydaşlarımızın öcünü alabilmemiz için bize fazlasıyla yardım etmişti.”</p>

  <p class="block2">“Makul,” dedi Jackonray. “Ama şimdiye kadar içeri giremediyse ölmüş olma ihtimali oldukça yüksek.”</p>

  <p class="block2">“Evet ama bir kahraman olarak öldü,” dedi Tred. “Hiçbir cüce bundan daha fazlasını isteyemez.”</p>

  <p class="block2">“Neyi bundan daha çok isteyebilirsin ki?” diye sordu Jackonray. “Buradan, buradan,” diye araya girdi Sindel.</p>

  <p class="block2">Bruenor’un odasının önüne gelen topluluk kapıyı ardına kadar açık, kralı, tahtına oturmuş kendilerini beklerken buldu. “Kral Bruenor sana Jackonray Genişkemer’i takdim ediyorum,” dedi Tred eğilip selam vererek. Kral Emerus Warcrown’un birinci dereceden kuzeni Hornriver Genişkemerlerdendir. Jackonray, Kral Warcrown’un sevgili yeğenidir. Kral Emerus’un beş oğlunun ardından tahta geçecek altıncı kişidir.”</p>

  <p class="block2">“Altıncı ya da yirmi beşinci; tamamen Kral Warcrown’un keyfine bağlı,” dedi Jackonray göz kırparak.</p>

  <p class="block2">“Bizi sürekli tahmin yürütmeye zorlayan biridir.”</p>

  <p class="block2">“Evet ve hep akıllı seçimler yapmıştır,” dedi Bruenor.</p>

  <p class="block2">“Sizin elçileriniz Kralım Emerus’a, Obould Bol-Ok’a karşı geldiğinizi söyledi,” dedi Jackonray. “Aynen öyle.”</p>

  <p class="block2">“Kral Bruenor, Obould’un orklara göre oldukça akıllı olduğunu bilin. Burnundan soluyan o uzun burunluyla uğraşırken çok dikkatli olun.”</p>

  <p class="block2">“Beni ve soydaşlarımı Salon’a tıktı,” diye açıkladı Bruenor. “Surbrin’deki doğu kapısını kapadı.”</p>

  <p class="block2">“Felbarr gözcüleri söylediklerinin hepsini gördü,” dedi Jackonray, “ayrıca devler ve orklar nehrin batı yakasına savunma hattı kuruyorlar.”</p>

  <p class="block2">“Ve soydaşlarımı batı kapısından Bekçi Vadisi’ne soktular,” diye itiraf etti Bruenor. “Battlehammer Klanı ‘nın bir avuç kokuşmuş ork tarafından yeraltına tıkılacağı hiç aklıma gelmezdi. Oldukça da güçlü bir avuç! Binlerce…”</p>

  <p class="block2">“Üstelik nasıl savaşılması gerektiğini bilen biri onlara öncülük ediyor,” dedi Jackonray. “Kral Bruenor, şunu bilmelisin; Obould seni buraya tıktıysa kesinlikle peşinden gelecek demektir.”</p>

  <p class="block2">“Bu ona pahalıya patlar.”</p>

  <p class="block2">“Fazlasıyla… Bundan eminim sevgili Kral Bruenor.”</p>

  <p class="block2">“Güney tünellerindeki çatışma şimdiden başladı,” diye bildirdi Bruenor. “Orklar değil leş kokulu troller var ama savaş çok da şiddetli değil.”</p>

  <p class="block2">Jackonray gümüş, altın sakalını okşadı. “Gümüşay’ın Leydi Alustriel’i, Trollmoors’dan ağır bir baskın yapıldığını duyuruyor. Bütün güney topraklarını tehdit eden bir saldırı… Bunun şimdiye kadar gördüğümüz en büyük kavga olacağına hiç şüpheniz olmasın. Ayrıca Obould’un oturmamıza izin vermeyeceğini bilin. O köpekle olan bütün savaş tecrübemi göz önünde bulundurunca ki tahmininizden çok deneyimliyim, güneyde bir savaş varsa kuzeyde, doğuda ya da batıda çok daha büyüğü için hazırlıklı olun. Obould sizi deliğe tıktı ama bulabileceği tüm ork, dev ya da gobline de mal olsa da sizin orada kalmanıza izin vermeyecektir.”</p>

  <p class="block2">“Aptal orklar,” diye mırıldandı Tred.</p>

  <p class="block2">“Evet, işte tam da o yüzden bu kadar tehlikeliler,” dedi Bruenor. Bakışlarını iki cüceden ayırıp kendi danışmanlarına çevirdikten sonra yeniden Jackonray’e yöneltti. “Peki, Felbarr’da durum nedir?”</p>

  <p class="block2">“Açık sözlülüğünüzü takdir ediyorum,” dedi Jackonray ve yeniden eğilerek selam verdi. “Buraya bizden şüphe duymamanızı söylemeye geldim. Şu anda Surbrin’in altındaki tünellerde çalışan, Mithril Salonu’ndan Felbarr’a uzanan bütün hattın güvenliğini sağlayan yüzlerce kişi var. Onları açık ve güvende tutacağımızdan şüpheniz olmasın.” Bruenor başını sağlayıp duyduğu minneti gösterdi ama aynı zamanda daha fazlasını duymak istediğini belirterek elini salladı.</p>

  <p class="block2">“Orayı bir ticaret ve ihtiyaç karşılama rotasına dönüştürüyoruz,” diye devam etti Jackonray. “Kral Emerus bu zor zamanlarınızda hiçbir komisyon talep etmeden sizin için aracılık yapacağımızı söylememi istedi.”</p>

  <p class="block2">Bu sözler Bruenor’un yüzüne endişeli bir ifade yayılmasına neden oldu ve bu ifade orada bulunan bütün Battlehammer’ların yüzlerine de yansıdı.</p>

  <p class="block2">“Mallarınızı pazara sokmaya ihtiyacınız var dolayısıyla biz de sizin pazarınız olacağız,” diye bildirdi Jackonray. “Her şeyi Obould’a vermemizi söylüyor gibisin,” dedi Bruenor.</p>

  <p class="block2">Toplantı başladığından beri Jackonray ilk defa kendinden pek de emin gözükmüyordu.</p>

  <p class="block2">“Hayır, öyle değil; ama Kral Emerus orkları geri göndermenin biraz vakit alacağım düşünüyor,” diye açıkladı Jackonray.</p>

  <p class="block2">“Peki, sıra onları geri göndermeye geldiği zaman ne olacak?”</p>

  <p class="block2">“İş kavgaya geldiğinde sizi destekleyecek, sizinle omuz omuza savaşacağız,” dedi Jackonray.</p>

  <p class="block2">“Felbarr’ın her cücesinin sizinle olduğunu Delzoun kalbinizin derinliklerinde hissedin Kral Bruenor. Savaş başladığı zaman sizin yanınızda yer alacağız. Üstelik sadece Felbarr da değil… Adbar Kalesi’nin binlerce adamını toplaması zaman alacak bile olsa onların da yanınızda olacağından şüpheniz olmasın.”</p>

  <p class="block2">Yalnızlıklarının gözler önüne serilmesi Bruenor’u derinden etkiledi ama Jackonray’in konuşmasındaki kaçamak sözler dikkatinden kaçmadı. Aslında bölgedeki diğer liderler de ork yürüyüşünün farkındaydı ama ne yapmaları, hatta ne yapabilecekleri konusunda bir tartışma olduğu da açıktı.</p>

  <p class="block2">“Bu arada mallarınızı Felbarr’a ve pazara sürebilmeniz için tünelleri açıp güvenliği sağlayacağız” dedi Jackonray ve bu fikirden hiçbir şekilde hoşlanmamış ve bu korkunç olasılığı reddetmeyi bile başaramamış olan Bruenor sadece başını salladı.</p>

  <p class="block2">“O ork, bütün orkların çok ötesinde…” diye belirtti Wulfgar. İki metreye varan uzunluğu ve Buzyeli Vadisi’nin vahşi tundralarında sertleşmiş olan barbar, herhangi bir insandan daha güçlüydü dolayısıyla herhangi bir orktan da daha güçlü olduğuna inanıyordu. Ama Shoudra Stargleam’i ortadan ikiye kesen o zalim yaratık, barbarı sadece bir omuz hareketiyle kenara itmiş ve Wulfgar’ın bu düşüncesini değiştirmişti.</p>

  <p class="block2">Cattibrie onun yaşadığı sarsıntıyı ve endişeyi anlıyordu. Beornegar’ın oğlu Wulfgar’ın güç yarışında yenilmesi çok da alışıldık bir şey değildi. Devler bile onu böylesi bir kolaylıkla yana savuramamıştı. “Onun Obould Bol-Ok olduğunu söylüyorlar,” diye cevap verdi kadın.</p>

  <p class="block2">“Yeniden karşılaşacağız,” dedi Wulfgar; kristal mavisi gözleri parlıyordu.</p>

  <p class="block2">Cattibrie yanına gidip yüzünü yalayan uzun sarı saçlarını okşadı; onu dönmeye ve kendisine bakmaya mecbur kılıyordu.</p>

  <p class="block2">“Çılgınca bir şey yapmayasın,” dedi nazikçe. “Obould’u yakalayacağımızdan şüphen olmasın ama önce uygun zamanı beklemeliyiz. Hepsini yakalayacağımız gibi onu da ele geçireceğiz ve burada kişisel intikama yer yok. Gururdan daha büyük bir kazancımız olacak.”</p>

  <p class="block2">Wulfgar gülümsedi. “Doğru,” dedi, “yine de sözlerine inanmamı beklemene rağmen söylediklerine sen bile inanmıyorsun. Artık onun neler yapabileceğini biliyorum ve en az benim onu istediğim kadar sen de o çirkin yaratığın yeniden okunun hedefi olmasını istiyorsun.”</p>

  <p class="block2">Cattibrie, barbara gülümsememek için kendini zor tuttu ama parlak mavi gözlerinin en az Wulfgar’ınkiler kadar ışıldadığını biliyordu. “Evet onu istiyorum” diye itiraf etti. “Ama yayımın önünde olmasını değil…”</p>

  <p class="block2">Wulfgar, kadının sol kalçasındaki kınında duran muhteşem kılıcına yönelen bakışlarını izledi. Kılıç kesinlikle kendisine layık bir isimle, Khazid’hea, ‘Kesici’ olarak adlandırılıyordu. Cattibrie, bu kılıcı sert bir taşın içine gömmüştü.</p>

  <p class="block2">Herhangi bir zırh, hatta Obould Bol-Ok’u saran o olağanüstü giysi keskin ucuna dayanabilir miydi?</p>

  <p class="block2">O an ikisi de birbirlerinden sadece birkaç karış uzaklıkta olduklarını; birbirlerinin nefesinin sıcaklığını hissedecek kadar yakın durduklarını fark etti.</p>

  <p class="block2">Bu gerginliği azaltan Cattibrie oldu; uzanıp şakalaşırcasına Wulfgar’ın saçını karıştırdı sonra parmak uçlarında sıçrayarak adamın yanağına tamamen arkadaşça bir öpücük kondurdu.</p>

  <p class="block2">Kadına göre bu her şeyi oldukça açıklayan bir andı. Yine de Wulfgar’ın gülümseyişi pek de belirgin değildi.</p>

  <p class="block2">Cattibrie’nin arkasından “Yani gözcüleri bacadan çıkarmamız gerektiğini düşünüyoruz,” diyen bir ses duyuldu. Kadın dönüp baktığında üvey babası Bruenor’un ve Regis’in odaya girdiğini gördü. “Onlara gerçekten karşılık vermek istiyorsak düşmanlarımızın ne düşündüğünü bilmeliyiz.”</p>

  <p class="block2">“Onlar ork,” dedi Wulfgar. “Bahse girerim çok da düşünmüyorlardır.”</p>

  <p class="block2">Ork ordusunun son hamlesi, batıdaki dağlarda Banak’ın tüm kuvvetleri için neredeyse felaketle sonuçlanan katliam, hepsinin hafızasına kazınmış olmasaydı ve canlılığını korumasaydı ortamı neşelendirme çabası çok daha fazla işe yarardı.</p>

  <p class="block2">“Gözlerimizle görmediğimiz sürece orklar hakkında hiçbir şey öğrenemeyiz,” diye belirtti Bruenor.</p>

  <p class="block2">“Onları bir kez daha küçümseyecek değilim.”</p>

  <p class="block2">Regis huzursuzca kıpırdandı.</p>

  <p class="block2">“Sandığımızdan da büyük bir zafer kazandığımızı düşünüyorum,” dedi Cattibrie çabucak.</p>

  <p class="block2">“Kayıplarımız gerçekten canımızı yaksa da günü kurtardık.”</p>

  <p class="block2">“Deliğe tıkıldığımızı sanıyordum,” diye karşılık verdi Bruenor.</p>

  <p class="block2">“Evet ama yapabileceğimizin en iyisini yaptığımızı düşünüyorum,” diye açıkladı kadın ve bakışlarını buçukluğa çevirdi; yüzünde onu onaylayan bir ifade vardı. “Doğrudan içeri girmiş olsaydık peşimizden gelenin ne olduğunu bilemeyecektik. Başka türlü davransaydık; dağ sırtından doğruca kaçsaydık sonuçları ne olurdu? Karşımızda olan ordunun büyüklüğünü ve gaddarlığım gerçekten anlar mıydık? Düşmanımıza karşı bu kadar iyi direnebilir miydik? Bizimle savaşmaya geldiler, dolayısıyla onlarla savaşacağımıza dair en ufak bir fikriniz olmasın, işte bu yüzden ne ile mücadele ediyor olduğumuzu ve şimdiden pek çoğunu yere serdiğimizi bilmek çok daha iyi. Bütün savaş bizim savunduğumuz tünellerde geçmiş olsa bile Nanfoodle ve diğerleri sayesinde umabileceğimizden çok daha fazlasını öldürdük.”</p>

  <p class="block2">Bruenor bir süre susup kadının sözlerini tarttıktan sonra, “İyi bir bakış açın var kızım,” dedi.</p>

  <p class="block2">“Üzerimize gelecek bile olsalar en azından bize ne ile saldıracaklarını biliyoruz.”</p>

  <p class="block2">“Bu yüzden başımızı dik ve silahlarımızı sıkı tutalım,” diyerek onlara katıldı Wulfgar. “Oooo” dedi Pikel ve herkes merakla ona döndü.</p>

  <p class="block2">“Bu da ne demek?” diye sordu Cattibrie.</p>

  <p class="block2">Regis omuz silkti. “Sadece kulağa hoş geliyor,” diye açıkladı ve itiraz eden olmadı.</p>

  <p class="block2">Çok yüksek bir tavan Galen Firth öfkeyle koşturuyor, her adımı artan sabırsızlığını gösteriyordu. Kendi kendine mırıldanıyor, küfürlerini sessiz tutup, kollarını birbirlerinin omuzlarına atıp büyük bir daire oluşturan cüceleri rahatsız etmemeye çalışıyordu. Başlarını öne eğmiş olan sakallı ırk, Fender ve Bonnerbas’ın ruhu için Moradin’e dua ediyordu. Trol tuzağından kaçmak için tünellerde açtıkları delikten geçip epey bir yol kat etmelerine rağmen hâlâ dışarıdaydılar ve bastıran yağmurdan korunmak için çam ağaçlarının altına sığınmışlardı.</p>

  <p class="block2">Cüceler dualarını bitirdiğinde, Galen’in bakış açısıyla nihayet bitirebildiklerinde, General Dagna, adamın yanma gitmek için hiç vakit kaybetmemişti.</p>

  <p class="block2">“Bu gece ne yapacağımızı düşüneceğiz,” diye bildirdi cüce. “Birkaç kişi artık tünellere dönmemiz gerektiğini düşünüyor.”</p>

  <p class="block2">“Az önce tünellerden kovulduk,” diye hatırlattı Galen.</p>

  <p class="block2">“Evet ama o tünellerden değil. Daha derin, işlenmiş taşları olan ve cücelere tutunabilecekleri bir şeyler sunabilecek tüneller arıyoruz. Hiçbir trol, Battlehammerlar’ı taş tünellerden çıkaramaz; buna şüphen olmasın!”</p>

  <p class="block2">“Burada olma sebebimizi unutuyorsun.”</p>

  <p class="block2">“Troller peşimizde,” diye cevap verdi Dagna, “Yakında bize yetişeceklerini sen de biliyorsun.”</p>

  <p class="block2">“Evet her dakika durup dua edersek…” Dagna’nın yüz ifadesini gören ve sınırı aştığını anlayan Galen’in sesi kesildi.</p>

  <p class="block2">“Bu seferlik seni affediyorum,” diye uyardı cüce. “Kaybettiklerinin acısını çektiğini biliyorum. Hepimiz biliyoruz. Ama zamanımız tükeniyor. Burada daha uzun süre kalacak olursak yakın zamanda eve dönme düşüncesini aklından çıkar.” “Ne yapmayı düşünüyorsun?”</p>

  <p class="block2">Dagna yavaşça dönüp çevreye baktı. Millerce uzaklıktaki bir yükseltiyi işaret ederek, “Batıya; oradaki yüksek dağ sırtına doğru yola koyulacağız,” dedi. “Orada, var olan en iyi görüş açısına sahip olacağız. Senin halkını görebiliriz de görmeyebiliriz de…”</p>

  <p class="block2">“Görmezsek Mithril Salonu’na geri dönmeyi mi düşünüyorsun?” “Başka seçeneğim yok.”</p>

  <p class="block2">“Peki, o zaman Galen nereye gidecek?” diye sordu adam.</p>

  <p class="block2">“Galen nereye gitmek isterse oraya,” diye cevapladı Dagna. “Bana ve ekibime savaşta kendini kanıtladın. Seni aralarına alacaklardır ve hiç kimsenin buna bir itirazı olmayacaktır ama bunu yapamayabilirsin. Belki de Galen kalıp arayışına devam etmeli ve gerekirse de ölmelidir. Belki de Galen, Gümüşay’a ya da ork saldırısına uğramamış ve ona daha çok asker sunabilecek bir kasabaya giderse halkına daha çok faydası dokunur. Seçim senin.”</p>

  <p class="block2">Galen yüzünü ovaladı; sakalı uzuyordu. Dagna’ya bağırmak istedi, gerçekten de istedi ama cücenin bulundukları şartlar altında kendisine sunabileceği bütün seçenekleri sayıyor olduğunu biliyordu.</p>

  <p class="block2">Troller bir türlü peşlerini bırakmıyordu ve onları yeniden bulacaklardı. Dagna ve küçük birliği daha kaç defa kaçmayı umabilirdi ki?</p>

  <p class="block2">“Dağ sırtına bu gece mi gidiyoruz?”</p>

  <p class="block2">“Beklememiz için hiçbir sebep yok,” diye cevapladı Dagna.</p>

  <p class="block2">Galen yalnızca başını sallayıp cüceye boyun eğdi. Cüceler yürüyüşe hazırlanırken o da eşyalarını kuşanıp botlarını sıkılaştırdı. Geleceği düşünmeye kalktığında tüm azmi paramparça olacağından şu ana, önündeki göreve odaklanmaya çalıştı. O sıralar Galen Firth’ün hayatındaki her soru ‘Ya öyleyse’ ile başlıyordu.</p>

  <p class="block2">Galen Firth, rüzgarın silip süpürdüğü dağ sırtının zirvesine tırmanırken, “Halkımın durumunu öğrenmeden tünellere çekilmemize katlanamam!” diye homurdandı. Adam üzerini silkeleyip Dagna’ya baktı; kararlılığına bir tepki arayışındaydı ama cücenin dikkati tamamen dağılmış, gözlerini güneybatıya dikmişti.</p>

  <p class="block2">Galen, “Ne…” diye soracaktı ama cücenin baktığı yöne dönüp de uzaklarda parıldayan bir ateş belki de kamp ateşi görünce sözcükler boğazına düğümlendi.</p>

  <p class="block2">“Bunu biz yaratmış olabiliriz,” dedi Dagna.</p>

  <p class="block2">Yanlarına daha çok cüce geldi; hepsi de heyecanla zıplayıp uzaklardaki ışığı gösteriyordu.</p>

  <p class="block2">“Çevrede troller gezinirken böylesi parlak bir ateş yakmak tam bir aptallık,” diye belirtti bir cüce ve diğerleri de onaylarcasına başlarını salladı; ya da alevlerin düzensizliğinin farkına varan Dagna araya girdiğinde, sallamak üzereydi. “Bunlar trollere karşı yakılmış!” dedi general. “Orada bir kavganın içindeler!”</p>

  <p class="block2">“Yanlarına gitmeliyiz!” diye bağırdı Galen. “Bir mil…” diye belirtti bir cüce.</p>

  <p class="block2">“Zorlu bir zemin,” diye ekledi bir diğeri.</p>

  <p class="block2">“Yıldızları rehber olarak belirleyip koşmaya başlayın o zaman!” diye emretti General Dagna.</p>

  <p class="block2">Cüceler ateşin yönünü yıldızlara bakarak belirledikten sonra hızla dağ sırtından aşağı inmeye başladı. Galen Firth en önde ilerliyordu ama bu ahmakçaydı; insan gözleri karanlıkta çok da iyi görmüyordu. Henüz altı adım atan adamın ayağı takıldı ve sendeledi, bir çalının içine girip geriye doğru kaydı. Dagna kollarını açıp onu yakalamasaydı yere düşebilirdi.</p>

  <p class="block2">“Yanımda dur uzun bacak,” diye emretti cüce. “Seni oraya götüreceğiz!”</p>

  <p class="block2">Kısa, kaslı bacakları olan cüceler Diyarlar’ın en hızlı koşucuları değildi ama dayanma güçleri ve kararlılıklarıyla hiç kimse yarışamazdı. Birlik, kayaları ve kütükleri aşmış, birinin ayağı takıldığm da diğerleri onu kurtarmış ve yoluna devam etmesini sağlamıştı.</p>

  <p class="block2">Alt zemindeki patikalardan birine yönelmişler, daha önce görmedikleri su birikintilerinden geçmişler, huş ağaçlarının ve çalıların arasından sıyrılmışlardı. Çalılığın bir bölümü öylesine karmaşıktı ki birkaç cüce baltalarını çıkarıp onu hırsla kesmişti. Son engele geldiklerinde, alevler tamamen görünür olmuş, Galen Firth savaş çığlıklarını duymaya başlamıştı. Yardım çığlıkları, acı ve öfke dolu haykırışlar geceyi bölüyordu; çığlıkların savaşçılardan değil de kadınlar, çocuklar ve yaşlılardan geldiğini fark eden Galen’in yüreği parçalandı.</p>

  <p class="block2">Dagna’yla beraber son çalının içinden geçip savaş alanına çıktıklarında ne ile karşılaşmayı beklediğini bilmiyordu; yine de en kötü ihtimalin üzerinde duruyor; sadece güçsüz bir direnç gösteren halkının küçük gruplar halinde tuzağa düşürüldüğünü ve gelişigüzel bir katliama maruz kaldığını düşünüyordu. İnsanlarını korumak üzere bir savunma hattı kurmaları konusunda Dagna’yı kışkırtmaya başladı ama savaş alanına geldiklerinde Galen’in sözcükleri boğazında düğümlendi ve kalbi yeni bir umutla doldu.</p>

  <p class="block2">Halkı; Nesme sakinleri, sıkı ve iyi bir savaş çıkarıyordu.</p>

  <p class="block2">“Çift elips içindeler,” diye belirtti arkadan gelen cücelerden biri; karışık savunmalarından bahsediyordu ve Galen, Nesme süvarilerinin, Trollmoors’un kırık dökük zemininde genellikle bu yöntemi uyguladığını biliyordu.</p>

  <p class="block2">Çift elipste iki uzun savaşçı halkası onları birleştiren noktayla ucuca dururdu. Herkesin birbiriyle uyum içinde hareket ettiği bu yöntem en sağlam savunma şekillerinden biriydi; savaşın her açısında saldıranların değil savunmacıların muharebe kuvveti oluşturmasını sağlardı. Ama aynı zamanda riskli bir yöntemdi; bir noktası başarısız olduğu anda saldırganlar bütün savunmayı kırıp yok edebilirdi.</p>

  <p class="block2">Bir yığın meşale taşıyan savunmacıların alevleri, trollerin ve onlardan daha da aptal olan müttefikleri; ağacı andıran bataklık adamlarının üzerine savurmalarından dolayı şimdiye kadar bir sorun yoktu ama güç bela dayanıyorlardı. İğrenç trollerin, müttefikleriyle savaştığını gören Galen “Ölü ağaçlar düşmeli,” diye bağırdı. Eğri büğrü kolları ağaç dallarını andıran bataklık adamları, küçük, cılız ölü ağaçlara benziyordu.</p>

  <p class="block2">Bu sözleri söylediği anda Nesme savunmasındaki bir hattın ciddi bir tehlike içinde olduğunu fark etti; bir çift genç adam çocuk demek daha doğru olurdu. Hırlayan ve harap edici bir şekilde saldıran büyük ve iğrenç bir trolün önüne düşmüştü. Galen, cücelerin yanından ayrılıp kılıcını çekti ve trolün arkasına doğru ilerledi. Kendinden habersiz yaratığa bütün gücüyle vurdu, kılıcını canavara sapladı ve canavarın öne doğru sendelemesini sağladı. İki genç adam hattı bozup kaçmadı; sendeleyen trolün yanma kayıp kuvvetli darbeler savuran kollarının arkasına geçti ve meşalelerini ona yapıştırdı. Alevler, trolün yeşil gri benekli derisini sardı.</p>

  <p class="block2">Galen kılıcını kurtardı ve tam da bir başka trolün pençelerinden kendini kurtarabilecek bir zamanlamayla döndü. Üstelik o trolün yanma bir diğeri gelmişti. Ağır bir baskı altında kalan ve arkadan şişlediği trolü da öldürememiş olan Galen kendisini bekleyen ani sondan korktu. Önündeki ve solundaki troller birden yalpalayıp devrildiğinde biraz daha rahat nefes alabildi. Yaratık düştüğünde ağır bir cüce baltası eğilen başına çarptı ve onu yere iyice yapıştırdı. Cüce, adamın önündeki yaralı yaratığın işini bitirmek üzere Galen’in yanında geçerken düşen trolün orada bir başka cüce belirdi ve canavarı, kendisini, Galen’in önündeki diğer trole taşıyacak bir tramplen olarak kullandı. İleri fırlayarak yaratığı belinden yakaladı; sallanmaya başlayan cüce, trolün belden aşağısına uygulayacağı gücü arttırmak üzere bedenini büktü. Cüce kısa, kalın kollarıyla kendini çekti; hareket hızı onu, şaşkına dönen trolün önüne taşıdı. Ufak, sakallı savaşçı güçlü kollarının da yardımıyla bu hareketi tamamladığında trolü kendisini izlemeye mecbur kıldı ve yere düşerken yaratık da onunla birlikte yuvarlandı.</p>

  <p class="block2">Galen ilk gelen diğer cücenin savunma hattından birine “Bana meşaleni ver!” diye bağırdığını duydu.</p>

  <p class="block2">Galen dönüp o sahneye baktı ve gözünün önünden uçarak geçen bir meşaleyle haykırarak yere düştü.</p>

  <p class="block2">Gözleriyle ateşli silahı izledi; soldan sağa, onu bekleyen ve teşekkürlerini sunan cücenin kollarına gidiyordu. Cüce, meşaleyi beceriyle yakaladı ve çabucak tersini çevirdi. Cücenin saldırdığı trol karşı saldırıya geçtiğinde cüce, meşaleyi yaratığın gözlerine tuttuktan sonra acıyla kükremek üzere ağzını açan trolün dişlerinin arasına yerleştirdi. Trol çılgınca sallanmaya başlayınca cüce uzağa fırladı ama büyük bir çeviklikle güçlü ayaklarının üzerine düştü ve tek bir kıvrak hamleyle savaş baltasını aldı.</p>

  <p class="block2">Diğer düşmanlar cüceye ve Galen’e yüklenmeye başladı ama Dagna ve ekibi gelip yoldaşlarını kollamaya hazırlandı. Galen’in sağında elmas şeklini alıp sıkı bir kavgaya girdiler; solundakiler de benzerini yaptı. İki grup güçlerini birleştirmek üzere çabucak dön “Halkın savaşa pek de yabancı değil herhalde!” dedi General Dagna. “Haydi, git,” diye bağırdı, “halkına katıl. Ben ve ekibim arkandayız, buna şüphen olmasın!”</p>

  <p class="block2">Galen Firth dönüp arkasındaki inatçı trole bir kez daha vurduktan sonra düşen canavarın yanından geçip insanların arasına katılmak üzere hızla koştu. Eğitimsiz savaşçılar için fazlasıyla iyi bir koordinasyona sahip olduklarından en azından Süvarilerin bir kısmının orada olduğunu biliyordu.</p>

  <p class="block2">Savunma hattının ortasındaki silueti fark etti; genç adam da kendisini fark ettiğinde Galen’in bakışları daha da katılaştı. Genç savaşçı bakışların ağırlığı altında ezildi. Galen hızla halkına, iki savunma hattının birleşme noktasına ilerledi. Savaş lideri olduğunu düşündüğü kişiye “Kontrolü üstleniyorum,” dedi.</p>

  <p class="block2">“Onu sağlamlaştırdım Yüzbaşı Firth,” dedi adı Rannek olan adam. “Yana kay!” diye emretti Galen ve Rannek geri çekildi.</p>

  <p class="block2">Nesmeliler’in arasındaki Galen, “Hattı sıkılaştırın!” diye bağırdı. “Cüce müttefiklerimizin geri çekilişimizi kolaylaştırması için yakınlasın!”</p>

  <p class="block2">İki adamın yer değiştirmesini izleyen General Dagna, “İyi bir seçim,” diye mırıldandı. Gelen kırk cüceye rağmen insanlar, canavar saldırganları yenmeyi ummamalıydı. Hattın içindeki ateşlerin bir kısmı şimdiden sönmeye başlamış ve bunu gören korkunç troller pençelerini sert ve kendinden emin bir şekilde sallayarak saldırmaya başlamıştı. Troller silahlardan korkmazdı. Bir trolü parçalara ayırmak sadece ailesine yeni üyeler katmak demekti.</p>

  <p class="block2">“Düzen oluşturun çocuklar!” diye seslendi Dagna. “İkili sıra olun! Üçlü yürüyüşe geçin!”</p>

  <p class="block2">Hep bir ağızdan kükreyen disiplinli cüceler döndü, zıpladı, yuvarlandı ve her bir kenarında öfkeli savaşçılar olan bir üçgen oluşturdu. Saldırı odağını değiştirerek düşman hattındaki zayıf noktalara kolaylıkla müdahale etme olanağı sağladığından Battlehammer Klanı bu şekle ‘kırık kama’ diyordu.</p>

  <p class="block2">Dagna şeklin ortasında durdu ve emirler verip cüceleri birer öldürme makinasıymışçasına insan hattına doğru yuvarladı. Trolleri meşalelerle geri göndererek ve bataklık adamlarını ağır baltalarıyla birer odunmuşçasına ikiye ayırarak neredeyse tam bir tur attılar. Dagna’nın ani emriyle ve büyüleyici bir hassasiyetle üçgenin bir ucu kuzeydeki insan hattını geçip kaçış rotalarını engelleyen birkaç trolü yumruklayarak yüksek zemine doğru ilerledi.</p>

  <p class="block2">Planın uygulanmaya başladığını gören Galen, “Kuzeye!” diye bağırdı kendi birliğine. Yanındaki insanlara rotayı gösterip onları harekete geçirdi.</p>

  <p class="block2">Karşısındaki Rannek de aynısını yaptı ve böylece ikili, kısa bir süre içinde, insan kümesini yola sokmuş oldu.</p>

  <p class="block2">Kendi birliğinin dönüş zamanını ayarlamak için çok çaba harcayan Dagna ölçüsüz hareketleri izledi.</p>

  <p class="block2">Biri diğerinin bir ufağı gibi gözüken ama deneyimli bir askerden beklenecek sakinliğe sahip olan iki adamın da çılgıncasına çalışıyor olduğunu fark etti. Ayrıca Galen Firth’ün karşısındaki adama bakmadığı, onun çabasının farkında olmadığı da gözüne çarptı.</p>

  <p class="block2">Dagna başını sallayıp yeniden kendi birliğine odaklandı. “Lanet insanlar,” diye mırıldandı. “Çok inatçılar.”</p>

  <p class="block2">Kaer’lic’le beraber savaşı uzaktan izleyen Tos’un Armgo, “Kurtarma görevi başarılı oluyor,” dedi.</p>

  <p class="block2">“Belki de sadece şimdilik,” diye cevapladı rahibe.</p>

  <p class="block2">Kadının sesindeki kayıtsızlık Tos’un’un dikkatini çekti. Zaten bir grup insanın Proffit’in canavarlarından kaçıp kaçmaması Kaer’lic’in ya da kendisinin neden umurunda olsundu ki?</p>

  <p class="block2">“Cüceler şimdi büyük ihtimalle evlerine dönecek,” dedi erkek drow. Cümlesini tamamladıktan sonra dönüp elleri ve ayakları bağlı, ağzı tıkalı Fender’e baktı. Drow, aptal aptal sırıtarak, cüceye sert bir tekme savurdu ve Fender iki büklüm olup inledi.</p>

  <p class="block2">“Söylenenlere göre bunlar dört bir yana dağılan Nesmeliler’in sadece küçük bir kısmı,” dedi Kaer’lic. “Ve bu korkmuş insanlar halklarının tüm bölgeye yayıldığını biliyorlar. Belki de cüceler, kurtarma görevini büyütme çabasıyla bu kuvvetlerle birleşir. Ölümü tatmak üzere bütün düşmanlarımızın bir araya gelmesi şimdiye kadar ki en tatlı ironi olmaz mıydı? “Düşmanlarımız mı?”</p>

  <p class="block2">Bu basit soru Kaer’lic’in durup düşünmesine neden oldu.</p>

  <p class="block2">“İnsanlar ve troller, hatta cüceler ve troller arasında bir seçim yapmam gerekseydi herhalde trollerin karşısında yer alırdım,” diye itiraf etti erkek drow. “Yine de korunmasız ve inatçı bir insan bulma fikri korkarım beni karşı koyamayacağım kadar baştan çıkarıyor.”</p>

  <p class="block2">“Koymamalısın da,” dedi rahibe. “Bulabildiğin her mutluluğu tatmalısın dostum; kısa bir süre sonra bir düşmana saldırmak tedbirli ve savaşa hazır cüce hattını geçmekle eş değer olacak.”</p>

  <p class="block2">“Belki de o mutluluğun içine birkaç savunmasız orku da ekleyebiliriz.”</p>

  <p class="block2">Bunun üzerine Kaer’lic hafif bir kahkaha attı. “Hepsinin; orkların, trollerin, cücelerin, insanların korkunç bir şekilde ölmesini ve tümünden kurtulmayı dilerdim.”</p>

  <p class="block2">“Çok daha iyi olurdu,” diye onayladı Tos’un. “Cücelerin güney topraklarının açık alanlarında ordularını büyüterek kalmayı seçmesini umuyorum. Varlıkları Proffıt’i burada kalmaya ikna etmemizi kolaylaştırır.”</p>

  <p class="block2">Tos’un bu kelimeleri söyledikten sonra sessizliğe gömüldü; sözcükleri Kaer’lic’i de ciddileştirmiş gibi duruyordu. Meselenin esası buydu; iki kara elf kuzeye ve Mithril Salonu’nun ana savunmasına uzanan tünellere gitmek istemediklerinden sessiz bir anlaşma yapmışlardı. Proffıt’e rehberlik etmeleri, trollerin cücelere yaptığı baskını teşvik etmeleri için Obould onları güneye göndermişti ama bir aptal sürüsüyle beraber kuvvetlendirilmiş cücelerin olduğu Salon’a gitme fikri pek de cazip değildi.</p>

  <p class="block2">Bir dakika sonra Tos’un, “Obould’un emriyle Proffıt gözlerini kuzeye çevirecektir,” diye ekledi.</p>

  <p class="block2">“O zaman sen ve ben onu buradaki durumun daha önemli olduğuna ikna etmeliyiz,” diye cevapladı Kaer’lic hiç tereddüt etmeden.</p>

  <p class="block2">“Obould bundan memnun olmayacaktır.”</p>

  <p class="block2">“Belki de o zaman Obould, Proffıt’i doğrar ya da daha da iyisi olur ve birbirlerini öldürürler.”</p>

  <p class="block2">Tos’un gülüp geçti; kendisinin ve üç drow arkadaşının oynadığı rolden son derece memnundu. Başından beri Obould ve Gerti Orelsdottr’u birbirlerine karşı kışkırtan drow, sonuç için hiçbir zaman kaygılanmamıştı. Doğrusunu söylemek gerekirse hangi tarafın zafer kazanacağı hiç de umurlarında değildi; drowlar kazanç sağlayıp heyecan duyabildiği sürece galibin cüceler ya da orklar olmasının bir önemi yoktu. Üstelik bu süreç Obould’un, Gerti’nin ve Bruenor Battlehammer’ın ordularının korkunç acılar çekip, pek çok birliğin yok olmasına sebep olursa daha iyi olurdu!</p>

  <p class="block2">Bu arada, iki kayıp arkadaşları Donnia Soldou ve Ad’non Kareese’nin kuzeyde, yalnız bir drow tarafından öldürüldüğünü ne Kaer’lic ne de Tos’un biliyordu.</p>

  <p class="block2">Aradan bir saatten uzun bir zaman geçtikten sonra ilk molalarını küçük bir gölün arkasındaki kayalık bir uçuruma gömülü dar bir mağarada verdiler; ayrıca yaralarını sarıp, sayıları gitgide azalan birliklerinde kimlerin kaldığını da saptama şansı elde ettiler. Sağlam duvarlarının ardında dayanıklı ve güçlü duran Nesme, nesiller boyu bölgedeki en önemli kasabalardan biri, vahşi Trollmoors canavarlarının Silver Marches’a izinsiz girmesini engelleyen kuvvetlerin elebaşı olmuştu. Sürekli savaşmak ve tedbir almak zorunda olmak Nesmeliler’i birbirine yakınlaştırmış, her ölünün acısını derinden duymalarını sağlamıştı.</p>

  <p class="block2">Gün, bir düzineden fazla ölü getirmiş ve pek çok kişinin de kaybolmasına yol açmıştı; bu, sayıları yüzden az olan mülteciler için oldukça önemli bir kayıptı. Ayrıca o dar mağarada yatanların yaralarının ciddiyeti göz önünde bulundurulunca gecenin kalan saatlerinde kesinlikle artacağa benziyordu.</p>

  <p class="block2">Galen Firth’le kısa bir süre sonra mağara ağzında buluşan Dagna “Trollerin gün ışığı ile arası iyi değildir; iz bile süremezler,” dedi. “Ekibim izleri kapıyor, karşılarına çıkan her trolü öldürüyor ama o canavarlar eninde sonunda peşimize düşeceğinden burada uzun süre kalamayız.”</p>

  <p class="block2">“O zaman bir kez daha yola koyulalım,” dedi Galen Firth.</p>

  <p class="block2">Adamın ses tonu Dagna’nın dikkatini çekti; kendisini hem kararlılık hem de bir kabullenmeyle onaylıyordu.</p>

  <p class="block2">“Bir gölgeden diğerine geçeceğiz,” diye devam etti Galen. “Bütün zayıflıklarını keşfedip sıkıca saldıracağız. Halkımın geriye kalan bütün üyelerini bulup yıkıcı bir birlik kuracağız.”</p>

  <p class="block2">“Derin ve düz tünelleri bulup doğrudan Mithril Salonu’na gideceğiz,” diye düzeltti General Dagna; Galen Firth’ün gözleri öfkeyle parıldadı.</p>

  <p class="block2">“Halkımın çoğu dışarıda. Bu çaresiz zamanlarında onları yüzüstü bırakmayacağım.”</p>

  <p class="block2">“Bu senin bileceğin bir şey,” dedi Dagna. “Buraya sana nasıl yardım edebileceğimi görmeye geldim ve ettim de. Altı adamım öldü; ellide sekiz eder.”</p>

  <p class="block2">“Ve çabalarınız, kaybettiklerinizin on katını kazandırdı. Nesme halkından on kişinin hayatı bir cücenin hayatı bile edemiyor mu?”</p>

  <p class="block2">Dagna “Pöh! Sakın böyle değerlendireyim deme,” diye karşılık verip homurdandı. “Tek bir hata yaparsak hepimizin öldürüleceğini düşünüyorum. Kırktan fazla cücemin ve senin yüze yakın halkının hepsi…”</p>

  <p class="block2">Galen Firth kısık ve kuru bir ses tonuyla “Öyleyse hata yapmayız,” dedi.</p>

  <p class="block2">Dagna tekrar homurdandı ve bu gece hiçbir şeyi çözemeyeceğini bilerek adamın yanından geçip gitti.</p>

  <p class="block2">Aslında çözmesi de gerekmiyordu; onları Mithril Salonu’na çıkaracak tünellerin nerede olduğuna dair en ufak bir fikri bile yoktu. Bu birliğin, önlerindeki birkaç saat, hatta belki birkaç gün boyunca, kendi seçimlerinden dolayı değil de buna mecbur oldukları için ilerleyeceğini hem Dagna hem de Galen biliyordu. Bu yüzden seçme şansları olmadığı konularda tartışmaları anlamsızdı.</p>

  <p class="block2">Dagna, minnet belirten sözcüklerini kabul edip gösterdikleri çabaya övgülerini dile getirerek Nesme halkının önünden geçti. Rahiplerini, yaralıları tedavi ederken buldu ve her bir cücenin omzunu sıvazladı. Yine de Dagna en çok insanlarla ilgileniyor, en çok onları inceliyordu. General aslında, onların iyi ve güçlü bir ırk olduğunu düşünüyor ama insanları biraz ork kafalı buluyordu.</p>

  <p class="block2">Tabii sadece, Galen Firth’ün, insan ırkının iyi bir temsilcisi olduğu düşünülürse onlara ork kafalı denilebilirdi.</p>

  <p class="block2">Bu fikir, Dagna’nın belli bir amaç uğrunda ilerlemesini sağladı; savaş alanındaki davranışları herkesten üstün olan o adamı arıyordu. Adamı dar mağaranın sonunda, düz ve pürüzsüz bir taşın üzerine boylu boyunca uzanmış buldu. Adama yaklaşan Dagna yaralarını, sol elinin üç parmağının kırıldığının kanıtı olarak eğrildiğini ve sol kulağının neredeyse kopacakmış gibi durduğunu fark etti.</p>

  <p class="block2">Adamın önünde duran Dagna, “Herhalde rahiplerin parmaklarına ve kulağına bakmalarını istersin” <span class="calibre1">d</span> edi. Ürken savaşçı çabucak doğruldu, parçalanmış zincirini ve deri tuniğini düzeltti.</p>

  <p class="block2">“Adım Dagna,” dedi cüce ve nasır tutmuş elini uzattı. “Mithril Salonu’nun General’i, Kral Bruenor Battlehammer’ın Savaş Komutanı’ yun.”</p>

  <p class="block2">“Memnun oldum General Dagna,” dedi adam. “Ben Nesmeli Rannek’im.”</p>

  <p class="block2">“Süvarilerden biri mi?”</p>

  <p class="block2">Adam başıyla onayladı. “En azından öyleydim.” “Pöh! Yakında kasabanızı geri alacaksınız!”</p>

  <p class="block2">Cüce bu iyimserliğinin adamın yüz ifadesini değiştirmediğini farketti ve Galen Firth’ün savaş alanında Rannek’e nasıl davrandığını göz önünde bulundurunca inatçılığın kasabaya pek de ümit vermediğini düşündü.</p>

  <p class="block2">“Orada iyi bir iş çıkardın,” dedi Dagna; sözleri hafif bir omuz silkmeyle karşılandı. “Kendimiz için savaşıyoruz sevgili cüce. Seçeneğimiz az. Hata yaparsak ölürüz.”</p>

  <p class="block2">“Bu hep böyle değil mi?” diye sordu cüce. “Yaşadığım uzun yıllar boyunca savaşın, bir cücenin karakterini belirleme anı olduğunu gördüm. Ya da bir adamın…”</p>

  <p class="block2">“Doğru.”</p>

  <p class="block2">Dagna gür ve belirgin kaşlarının altındaki gözlerini kıstı. “Buradaki yüz soydaşının gözü senin üzerinde. Bunu biliyor muydun? Üstelik troller bunun, sizin sonunuz olacağını düşünürken, halkının çoğunu kurtaran kişi olmana rağmen oturmuş, sanki yenilmişsin gibi surat asıyorsun.”</p>

  <p class="block2">“Geri döndüğüne göre artık Galen Firth’ü arıyor olacaklar,” dedi Rannek. “Pöh! Bu yeterince iyi bir cevap değil.”</p>

  <p class="block2">“Verebileceğim tek cevap bu,” dedi Rannek.</p>

  <p class="block2">Taştan kalktı, kibar ama pek de coşkulu olmayan bir şekilde eğilip selam verdi ve oradan ayrıldı.</p>

  <p class="block2">General Dagna işleri oluruna bırakırcasına iç çekti. Bunlara ayıracak zamanı yoktu. En azından şu anda; troller onlara saldırırken yoktu.</p>

  <p class="block2">“İnsanlar…” diye mırıldandı ve kıllı başını salladı.</p>

  <p class="block2">İnsanlar, trol ve bataklık yaratıklarının saldırısından geçici olarak kurtulduktan kısa bir süre sonra, Kaer’lic Suun Wett, iki başlı Proffit’e, “Çaresiz ve dağılmış bir haldeler,” dedi. “Bölgeye tamamen hakim olmak parmaklarının ucunda. Onlara şimdi, sert ve insafsızca saldırırsan, Nesme’den geriye kalan ve senin topraklarına göz koymaya cüret eden bütün herkesi tamamen yok edebilirsin.”</p>

  <p class="block2">“Kral Obould tünellere gitmemizi istiyor,” diye cevap verdi Proffit’in başlarından biri. “Obould’un kuzeydeki zaferine yardım etmek için mi?” diye sordu Kaer’lic. “Proffit ve halkına hiçbir şey ifade etmeyen topraklar için mi?” “Obould bize yardım etti,” dedi Proffit.</p>

  <p class="block2">“Obould, beraberindeki bütün trollerle Proffıt’e gidebileceği bir yol gösterdi,” diye ekledi diğer baş.</p>

  <p class="block2">Kaer’lic, Proffit’in ne demek istediğini gayet iyi biliyordu. Gerçi, Kral Obould’un vekaletinde, Proffit’in harekete geçmesini sağlayan kişi Donnia Soldou’dan başkası değildi. Donnia, Proffit ve zalim trollerinin, insanların ana yerleşkelerinde yeterince büyük bir karmaşa yaratmasını ve böylece bölgedeki önemli oyuncuların, özellikle de Aykorusu’nun Leydi Alustriel’inin, dikkatlerini ve güçlü ordularını Obould’un üzerine değil de oraya yöneltmesini umuyordu.</p>

  <p class="block2">Tabii, o zamanlar Kaer’lic’in ve diğer kara elflerin Obould’un ne kadar hızlı ve ne kadar tepeye yükseleceğine dair en ufak bir fikirleri bile yoktu. Oyun değişmişti.</p>

  <p class="block2">“Ve Proffit, Obould’un Mithril Salonu’nun arka kapısını kapamasına yardım etti,” diye hatırlattı Kaer’lic. “Kısasa,” dedi bir baş.</p>

  <p class="block2">“Kısas,” diye karşılık verdi diğeri gürültülü bir kıkırdamayla. “Ama cüceler,” dedi başlardan biri.</p>

  <p class="block2">“Kaldı,” dedi diğeri. “Öldürmek için!” diye ikisi birden bağırdı.</p>

  <p class="block2">“Mithril Salonu’nun cüceleri, evet,” diye onayladı Kaer’lic. “Deliğe tıkılmış ve hiçbir yere kaçamayacak olan cüceler. Proffit buradaki işini tamamladığında, kendilerini öldürmek için onun gelmesini bekleyecek olan cüceler…”</p>

  <p class="block2">Proffit’in iki başı birbirine bakıp ahenk içinde başlarını salladı.</p>

  <p class="block2">“Ama Nesme insanları öyle bir tuzağa düşürülmedi,” diye ekledi Tos’un Armgo tam da çalıştıkları gibi; o ve Kaer’lic neler söyleyeceklerine önceden karar vermiş ve daha önce prova yapmışlardı.</p>

  <p class="block2">“Uzağa, Proffit’in erişemeyeceği yerlere kaçabilirler. Ya da Proffit tünellerden döndüğünde bir yığın arkadaşını getirmiş olabilirler; o zaman Proffit karşısında koca bir ordu bulur.”</p>

  <p class="block2">“Daha çok.”</p>

  <p class="block2">“Kişi.”</p>

  <p class="block2">“Öldürmek için!” dedi trol; iki başı da aptalca sırıtıyordu.</p>

  <p class="block2">Kaer’lic’e çabuk ve endişeli bir bakış attıktan sonra, “Ya da öldüremeyecek kadar çok,” dedi Tos’un.</p>

  <p class="block2">“Nesme’nin insan arkadaşları sihirli ateşleri olan büyücüler getirecek,” diye uyardı Kaer’lic.</p>

  <p class="block2">Bu söz Proffit’in yüzündeki aptal, sabırsız gülümsemeyi dağıttı. “Ne yapmalı?” diye sordu başlardan biri.</p>

  <p class="block2">“Onlarla şimdi savaş,” dedi Kaer’lic. “Her insan birliğini bulmana ve onları tamamen yok etmene yardım edeceğiz. Çok uzun sürmeyecek. Sonra hiçbir ordunun sana karşı ayaklanıp dönüşünü bekleyemeyeceğini bilmenin rahatlığıyla tünellere gidip cücelerle savaşabilirsin.”</p>

  <p class="block2">Proffit iki başını birden salladı; biri dudaklarını kemiriyordu, diğerinin ağzı açık kalmıştı.</p>

  <p class="block2">İkisinin de söylenenleri hazmetmeye ve işin içinden çıkmaya çalıştığı açıktı.</p>

  <p class="block2">“Önce insanları, sonra cüceleri öldür,” dedi Kaer’lic basitçe. “O zaman bölge senin olur. Bütün Nesme halkı ölürse hiç kimse Nesme’yi yeniden kurma zahmetine katlanmaz.”</p>

  <p class="block2">“Proffit bunu sevdi.”</p>

  <p class="block2">“İnsanları öldür,” dedi bir baş. “Cüceleri öldür,” diye ekledi diğeri.</p>

  <p class="block2">“Hepsini öldür!” diyerek neşelendi bir tanesi. “Ve hepsini ye!” diye haykırdı öbürü.</p>

  <p class="block2">“Hepsini ye,” diye tezahürat etti Kaer’lic ve “Çok lezzetli!” diyen Tos’un’u onlara katılmaya teşvik etti.</p>

  <p class="block2">Tos’un bu saçma konuşmaya katılmak için ne söyleyebileceğine dair hiçbir fikri olmadığını göstererek Kaer’lic’e omuz silkti. Aslında bunun hiçbir önemi yoktu; kısa bir süre sonra iki kara elf, Proffit’in küçük numaralarını yuttuğunu fark etmişti.</p>

  <p class="block2">Kaer’lic, Tos’un’la beraber Proffit’in kampından ayrıldıkları zaman “Obould’un bu kadar kolay yönetildiği zamanları hatırlıyorum,” dedi özlemle.</p>

  <p class="block2">Tos’un karşı çıkmadı. Kısa bir süre önce dünya gerçekten de daha basit bir yerdi.</p>

  <p class="block4">İLERİ GÖRÜŞLÜ ORK</p>

  <p class="block2">Parmaklarını Obould’un geniş omuzlarında dolaştıran Tsinka Shinriil, “Günün bütün öfkesi,” dedi, “bırak da sana yol göstersin.” Sonra orkun ensesini ısırıp kuvvetli kol ve bacaklarını onun etrafına sarmaya başladı.</p>

  <p class="block2">Kadının kaslarının gerginliğini hisseden Obould, yeniden vahşi pegasusu hatırladı. Aklına hoş görüntüler geldi ama hepsini, şehvetli şamanı yana itişi kadar kolay kafasından atıp çadırının ortasına ilerledi.</p>

  <p class="block2">“Aptal bir yaratıktan çok daha öte,” diye belirtti; hem kendisine hem de Tsinka’ya sesleniyordu.</p>

  <p class="block2">Dönüp bakışlarını üzerine diken şamana baktı; vahşi ifadesi titreyen çıplak bedeniyle tezat oluşturuyordu.</p>

  <p class="block2">“Kanatlı at,” diye açıkladı Obould. Tsinka postların üzerine oturdu. “Bir attan çok daha fazla… Kanatlardan çok daha öte…” Başını sallayıp döndü ve hızlı hızlı yürümeye başladı. “Evet… Benim hatam bu oldu.”</p>

  <p class="block2">“Hata mı? Sen Gruumsh’sun. Sen kusursuzsun.”</p>

  <p class="block2">Obould’un sırıtışı, kadına dönüp “Yaratığı hafife aldım. Bir pegasus, kanatlı bir attan çok daha öte bir varlıktır; en azından öyle görünüyor,” dediğinde bir kahkahaya dönüştü.</p>

  <p class="block2">Tsinka’nın ağzı açık kaldı. Obould ona güldü.</p>

  <p class="block2">“At, akıllı bir hayvan olabilir ama bu hayvanda çok daha fazlası var,” dedi Obould. “O bilge. Evet! Bunu bilseydim…”</p>

  <p class="block2">“Yanıma gel,” diye yalvardı Tsinka ve kollarını açıp öyle abartılı, öyle alımlı bir poz verdi ki Obould bunu sadece gülünç buldu.</p>

  <p class="block2">Yine de kadının yanına gitti ama olayların iç yüzünü anlamaya çalışıyor olduğundan dikkatini pek de ona vermedi. Pegasusun huyunu biliyordu; kanatlı, aptal bir attan çok daha fazlası olduğunu biliyordu; inatçılığının sadakatten kaynaklandığının farkına varmıştı. Bunu o biliyorsa pegasusun sahipleri de biliyor demekti ve bu durumda, atın esaret altında kalmasına asla izin vermezlerdi.</p>

  <p class="block2">Bu düşünce, Tsinka’nın her hareketini, her ısırığını, her okşayışını ve hırıltısını gölgeleyerek Obould’un içinde yankılandı. Elflerin, pegasusu kurtarmaya gelecek olduğu düşüncesi şehvetin sisinde kaybolacağına, daha da kesinlik kazandı. Obould, yardakçılarının yakaladığı yaratığın gerçek değerinin farkına vardı.</p>

  <p class="block2">Ork kralı, Tsinka’yı yerinden sıçratacak kadar şiddetli bağırdı. Kadın donup kaldı ve ona baktı; vahşi bakışlarında şaşkınlık vardı.</p>

  <p class="block2">Obould onu yana itti ve beline bir post sarıp çadırdan dışarı; kampa çıktı. “Nereye gidiyorsun” <span class="calibre1">d</span> iye bağırdı Tsinka. “Gidemezsin!”</p>

  <p class="block2">Obould, yeniden kapanan çadır ağzının dışında kayboldu.</p>

  <p class="block2">“Dışarı zırhın olmadan çıkmamalısın,” diye haykırdı Tsinka. “Sen Gruumsh’sun! Sen Tanrı’sın! Korunmalısın!” Obould başını içeri uzattı; gözleri parlıyor, gülümsemesi dişlerini ortaya çıkarıyordu.</p>

  <p class="block2">“Tanrıysam…” diye cümleye başladı ama gerisini getirmedi; Tsinka kendi devam ettirmeliydi.</p>

  <p class="block2">Tanrıysa neden zırh giymesi gerekiyordu ki?</p>

  <p class="block2">Innovindil, sonunda muhteşem kanatlı atı görebildiğinde, “Gündoğumu,” dedi nefesi kesilerek.</p>

  <p class="block2">Arkasında, kayalık uçurumun ve dağ yamacının aşağısındaki Günbatımı, erkek kardeşi ve yoldaşının çimenle kaplı vadide olduğunu sezip yeri eşelemiş ve kişnemişti.</p>

  <p class="block2">Innovindil, arkasındaki pegasusun sesini güç bela duymuş ve yoldaşı kara elfin yanında kıpırdandığını zor zar fark etmişti. Elf ne Gündoğumu’nu son görüşüne ait hatıraları, onun ağ içine hapsedilişini, ne de onlara eşlik eden diğer görüntüleri kafasından atabiliyordu. Sevgilisi Tarathiel’in kaybını bir kez daha yaşıyordu.</p>

  <p class="block2">Obould’un karşısındaki çaresiz dansını ve o ani, sersemletici ölümünü tekrar gördü.</p>

  <p class="block2">Gündoğumu’na bakıp gözyaşlarını içine akıttı.</p>

  <p class="block2">Drizzt Do’Urden, elini kadının omzuna koydu ve Innovindil, sonunda dönüp ona bakmayı başardığında yaşadığı karmaşayı gerçekten anlıyor olduğunu fark etti.</p>

  <p class="block2">Drow, “Biliyorum,” diyerek onun bu düşüncesini doğruladı. “Onu ben de görüyorum.” Innovindil sessizce başını salladı.</p>

  <p class="block2">“Tarathiel’in intikamını almamızı sağlayacak dev bir adım atalım,” dedi Drizzt. “Her şeyden öte Gündoğumu’nu orklardan kurtarmamızı isterdi. Ruhunun dinlenmesine izin verelim.”</p>

  <p class="block2">Innovindil, bir kez daha sessizce başını sallayıp çimlerle kaplı vadiye baktı. Pegasusa değil, onları zavallı yaratığın yanına götürecek yollara baktı. Çevrede dolanan yarım düzine ork nöbetçisini düşündü.</p>

  <p class="block2">“Günbatımı’nın sırtında bir çırpıda aşağı inebiliriz,” diye önerdi. “Seni Gündoğumu’nun yanına bırakır ve sen, esir arkadaşımızı serbest bırakırken seni kollarım.”</p>

  <p class="block2">Kadın daha sözlerini tamamlamadan Drizzt başını sallamaya başlamıştı. Vadinin diğer tarafındaki alçak dağ sırtının üzerinde büyük bir düşman kampı olduğunu biliyordu.</p>

  <p class="block2">“Az vaktimiz olacak,” diye cevapladı. “Onların dikkatini şimdiden çekersek Gündoğumu’nu kurtarıp kaçmak için çok daha az vaktimiz olur. Ayaz devleri çok uzağa kaya fırlatabiliyor ve genellikle hedefi tutturuyorlar.”</p>

  <p class="block2">Innovindil karşı çıkmadı. Teklifini yaparken bile aslında aynı şeyleri düşünüyordu. Drizzt’e baktığı zaman kendini biraz daha rahatlamış hissetti; kara elfin gözleri her yeri tarıyor, her hareketi tartıyordu. Innovindil, kara elfe şimdiden muazzam bir saygı duyuyordu. Kurtarma işini başarıyla yapabilecek biri varsa o da Drizzt Do’Urden’di.</p>

  <p class="block2">“Günbatımı’na ıslığını duyduğu zaman gelmesini söyle,” dedi drow birkaç dakika sonra. “Tıpkı Obould’un katil oğlunu öldürdüğümüz… Öldürdüğün zaman olduğu gibi.”</p>

  <p class="block2">Innovindil, dağ sırtından aşağı kaydı; Günbatımı’na doğru yüz üstü emekliyordu. Birkaç dakika sonra geri döndüğünde Drizzt onu gülümseyerek karşıladı; elini sallayıp kendisini izlemesini işaret ediyordu. Taşların arasından bir yılan gibi ilerledi; Innovindil de tam arkasındaydı.</p>

  <p class="block2">Dağın doğu yamacındaki açık alandan geçmeleri neredeyse yarım saatlerini aldı. Bir gölgeden diğerine, bir kuytu köşeden başka birine ilerlediler. Drizzt’in seçtiği yol, onları vadi zeminine; Gündoğumu’nun otladığı alanın kuzeyine çıkarmıştı ama pegasusla aralarında hâlâ elli metrelik bir açık arazi vardı. Görüş alanı daha iyi olan o bölgede iki ork muhafızı daha gördüler; sayıları sekizi bulmuş oldu.</p>

  <p class="block2">Drizzt önce kendini, sonra Innovindil’i, sonra da uzun çimleri gösterdi ve elini bir yılanı andırırcasına kıvrıla kıvrıla hareket ettirdi. Elf ne demek istediğini anladığını göstermek için başını sallayıp yere çömelince drow eliyle onu durdurdu. Parmaklarını oynatıp drowların sessiz diliyle konuşmaya başladı ama kısa bir süre sonra hayal kırıklığıyla durdu; kadının kendisini anlamasını dilerdi.</p>

  <p class="block2">Bunun yerine Drizzt, yüzünü buruşturup burnunu havaya kaldırdı; ork gibi gözükmeye çalışıyordu.</p>

  <p class="block2">Sonra tekrar uzun çimleri gösterdi ve belirsizce omuz silkti.</p>

  <p class="block2">Innovindil anladığını göstermek için göz kırptı ve yeniden yere çömeldi, çizmesindeki hançeri çıkarıp ağzına götürdü. Hançeri dişlerinin arasına yerleştiren elf yüzüstü yattı ve ağaçların arasından çimlere doğru ilerledi. Drizzt’e bakıp eliyle sağa; Gündoğumu’nun batısına gideceğini işaret etti.</p>

  <p class="block2">Drow da onun soluna geçip aynı şekilde yüzüstü yattı ve ikili öyle ilerledi.</p>

  <p class="block2">Drizzt hareketlerini on dirsek sürünüşünde bir ayarlıyor, çimlerin arasında yavaş ve düzenli bir şekilde ilerliyor, sonra duruyor, en yakındaki ork muhafızlarına göz ucuyla bakma cesaretini gösteriyordu. Yön değiştirip doğruca oraya gitmek istiyor, orkun cesedini çimlerin ortasında bırakmayı diliyordu ama amaçları bu değildi. Drizzt içindeki öfkeyle; Bruenor ve diğerlerinin ölümünün intikamını almak isteyen Avcı’yla savaştı. Bu kızgın duyguları bastırdı ve Gündoğumu’nun hayatının onun ellerinde olduğunu kendisine sessizce hatırlattı; bir başka ölü arkadaşın, Tarathiel’in hayaleti bunu talep ediyordu.</p>

  <p class="block2">Ork muhafızından uzaklaştı; yönünü fark edilmemesini sağlayacak kadar değiştirdi ve yeniden Gündoğumu’na doğudan yaklaşmak üzere harekete geçti. Kısa bir süre sonra ork muhafızlarının olduğu alandaydı. Seslerini, gırtlaksı dillerinde konuşmalarını ya da toprağı tekmelemelerini duyabiliyordu. Gündoğumu’nun yeri eşelediğini duydu ve atla arasında hâlâ on metre uzaklık olduğunu düşündü. Bu mesafenin ağaçların arasından gelirken kat ettiği otuz metreden bile uzun süreceğini biliyordu; neredeyse çimi rahatsız etmemeye çalışıyormuşçasına sessiz ve dikkatli olması gerekiyordu.</p>

  <p class="block2">Drizzt kıpırtısız yatarken aradan pek çok dakika geçti. Sonra bir dirseğini öne atmaya ve kendisini bir ayak mesafesi kadar ileri itmeye cesaret edebildi. Innovindil’le arasındaki uzaklığı daralttığını umarak yavaşça batıya doğru ilerledi. Tam önüne atılan bir adım olduğu yerde donup kalmasını sağladı. Bir dakika sonra çimlerin arasında deri ve kürklerle kaplı güçlü, kalın bir ork bacağı gördü.</p>

  <p class="block2">Nefes almaya cesaret edemedi.</p>

  <p class="block2">Zalim yaratık arkadaşlarına seslendi; ana dillerinde, Drizzt’in anlayamayacağı kadar hızlı konuşmuştu. Diğer orkların güldüğünü duyan Drizzt biraz rahatladı.</p>

  <p class="block2">Ork, Drizzt’in yolundan çekilip batıya doğru yürüdü.</p>

  <p class="block2">Kara elf, yaratığın tamamen uzaklaşmasını bekledi ve Innovindil’i fark etmediğinden emin olmak istedi.</p>

  <p class="block2">Tekrar yola koyuldu ama Gündoğumu’nun birden kişnemesiyle şaşırıp olduğu yerde kaldı. Pegasus şaha kalkıp homurdandı, ön toynakları zemine sertçe vurdu. Kanatlı at yeniden, yüksek sesle ve vahşice kişnedikten sonra havaya öyle güçlü tekmeler savurdu ki Drizzt boşluğu yaran toynakların sesini duydu.</p>

  <p class="block2">Drow başını kaldırdı ve çabucak hatasının farkına vardı.</p>

  <p class="block2">Arkasında, Innovindil’le beraber az önce geldikleri ağaçta, bir ork gözcüsünün bağırdığını duydu.</p>

  <p class="block2">Önünde sekiz bekçi belirmeye başladı; içlerinden biri haykırdı.</p>

  <p class="block2">Yanından gelen bir ses drowun o yöne dönmesine sebep oldu; uzaktaki dağ sırtından gelen orkları gördü. “Bir tuzak,” diye fısıldadı; bunun mümkün olabileceğine inanamıyor gibiydi.</p>

  <p class="block2">Diğer tarafta bir ork muhafızının arkasına hızla ilerleyen Innovindil’i gördü. İnanılmayacak kadar narin gözüken eli, şaşkına dönen yaratığın yüzüne yönelip kafasını arkaya çekerken diğer eli öbür taraftan uzanıp hançerin ucuyla yaratığın açığa çıkmış boynunda kırmızı bir çizgi oluşturdu.</p>

  <p class="block2">Onlara en yakın yerde duran diğer ork bağırdı ve yere devrilen arkadaşının yanına koşup ölümcül yarasını sıkıca kapadı.</p>

  <p class="block2">Innovindil’in eli öne uzandı ve kanlı hançeri yeni gelen orka savurdu. Vahşi salmımlar, sağa sola sallanan ellerle ork bu hamleden kendini kurtarmayı başardı ama akıllı elf, aslında sadece onu oyalamaya çalışıyordu. Kıvrak bir hareketle kılıcını çekti ve yana kaçan orkla arasındaki mesafeyi kapayarak öne doğru yuvarlandı. Zarif bir şekilde ayaklarının üzerine inerken hâlâ öne ilerliyor, kılıcını savurup orkun göğsüne sert hamleler indiriyordu.</p>

  <p class="block2">Ama üç ork üzerine geldi.</p>

  <p class="block2">Drizzt, drow yeteneklerini kullanıp orkların yolunda karanlık, sihirli bir küre oluşturdu, sonra zıplayıp onları durdurmak üzere koştu. Orklardan biri büyülü bölgenin önünde durmayı başardı, diğeri sadece kükreyip karanlığa atıldı. Üçüncüsü ise yana kaydı.</p>

  <p class="block2">Drow, “Geliyor!” diye uyardı arkadaşını ve sözlerini tamamladığı an, ileri atılan ork karanlık kürenin dışına, elfin yalnızca iki adım ötesine çıktı.</p>

  <p class="block2">Ama Drizzt’in uyarısı Innovindil için yeterli olmuş ve kılıcını önünde tutmuştu. Ork, ona doğru sertçe atıldığında kılıcının ucuyla onu yana savurdu.</p>

  <p class="block2">Ork, kadını iri gövdesinin altına gömmeye çalışarak, bir kez daha hızla üzerine geldi ama Innovindil son anda dört ayak üzerine çöküp acımasız yaratığın yan tarafına geçti. Bütün çabalarına rağmen ork yavaşlayıp dönmeyi başaramadı ve kadına yönelip üzerine doğru takla attı.</p>

  <p class="block2">Innovindil, zamanında ayağa kalkamadı ve diğer orkun kılıç hamlesinden, bir dizinin üzerindeyken kurtulmak zorundaydı. Ork tüm gücüyle bastırdı; kılıcını zalimce savuruyordu. Elf her hamleye engel olabilmek için kamasını delicesine sallamak zorunda kaldı.</p>

  <p class="block2">Başka bir yaratığın daha üzerine geliyor olduğunu fark edince çığlık attı ve gelenin Drizzt Do’Urden olduğunu anlaması oldukça uzun sürdü. Kendisine saldıran orka karşı önlem alması bir o kadar vakit aldı. Ork, aniden birkaç adım geriledi; kılıcını tutan parmakları titriyordu. Innovindil, yaratığın yüzünden ve boynundan akan kanları izledi. “Bizi bekliyorlardı!” dedi Drizzt kadına, yanından bir kez daha hızla geçip kadının arkasında ayağa kalkan orka saldırmak üzere ilerledi.</p>

  <p class="block2">Ork, mızrağını yeni gelen düşmanına savurdu ama vurduğu tek şey hava oldu.</p>

  <p class="block2">Kusursuz bir dengesi olan ve çabuk hareket eden drow kolaylıkla geri çekilip yana kaydı. Sonra Drizzt, orkun tahmin edebileceğinden çok daha hızlı hareket edip bıçağın arkasına geçti. Ork, daha önce hiç Drizzt Do’Urden gibi biriyle dövüşmemiş; değil ayak bileklerinde sihirli halhallar olan ve bu sayede hızlı adımlar atan bir drow, hiçbir drowun savaş yöntemini görmemişti.</p>

  <p class="block2">Yuvarlanan palalar, yüzünü ve göğsünü keserek çaresiz yaratığın üzerine indi. Mızrağını düşürdü ve kendini korumaya çalışarak kollarını etrafına sıkıca sardı ama drowun keskin bıçakları ölümcül işlerine devam etti.</p>

  <p class="block2">Drizzt, geri çekilen orka belki de düzinelerce hamle savurdu, sonra zıplayıp yaratığın göğsüne bir tekme attı; aynı zamanda yönünü değiştirmek, hızını ayarlamak için de bu hareketten faydalandı.</p>

  <p class="block2">Innovindil’in, kalan dört muhafızın etkisiyle geriye çekildiğini görünce orkun varlığını önemsemez oldu. Soldan, sağdan ve ortadan bir yığın ork daha geliyordu. Ağaçlardan yükselen bağrışmalarla arkasında bir de humanoidlerin olduğunu anladı, üstelik sesler çok da uzaktan gelmiyordu.</p>

  <p class="block2">Innovindil, yanına koşan, sol kolu sağ koluna değen Drizzt’e “Gündoğumu’na git!” diye bağırdı.</p>

  <p class="block2">Drizzt kadına güven veren bir bakış attı. Innovindil ve Tarathiel’in böyle savaştığını görmüş, son birkaç gün elfle beraber bu tekniğin üzerinde çalışmıştı.</p>

  <p class="block2">Innovindil’in şüpheli bakışları kendisine ihanet etti. “Seçeneğimiz yok,” dedi Drizzt.</p>

  <p class="block2">Elfin yanından ileri doğru yuvarlanıp en yakındaki orklara saldırıya geçti. Yaratığın silahına vuran ve onun darbelerini bertaraf eden palaları öfkeyle çalıştı ama açısı kısa kalıyor, orka yetişemiyordu. Yine de drow yanından hızla geçerken, ork bunu fark etmedi. İşin aslı, ork, drowun niyetini hiç anlamadı; Driztt’in geri çekilme sebebinin kendisini arkasında yuvarlanan elfe sürüklemek olduğunu fark edemedi.</p>

  <p class="block2">Orkun bilincine varabildiği tek şey bir elf kılıcının kaburgalarında yarattığı acıydı.</p>

  <p class="block2">Çoktan başka bir orkla ilgilenmeye başlamış olan Drizzt, yaratığın homurdanarak yere devrildiğini güç bela fark etti. Innovindil’e sonsuz bir güven duyuyor ve savaşma yöntemlerinde bir zayıf halka varsa onun kendisi olduğunu düşünüyordu. Drizzt bu yüzden daha öfkeli dövüşmeye başladı; palaları görülmeyecek kadar hızlı hareket ediyor, karşısına çıkan her silahı savuruyor, düşmanlarını beceriksizce yana kaçmaya zorluyor, Innovindil’in kendisine bıraktığı orklara doğru hızla hareket etmek üzere kadının arkasına geçerken, kurbanlarını yanına gelen Innovindil’in ellerine bırakıyordu.</p>

  <p class="block2">Dans eden çift, daireler çizip, birbirlerinin üzerinden taklalar atıp hapsedilmiş pegasusa doğru amansızca ilerleyerek çayırın karşı tarafına geçti. Ama nereye dönerse dönsün ve hangi açıdan bakarsa baksın Gündoğumu’nu o gün kurtaramayacaklarını anladı. Düşmanlarının gücünü hafife almış, pegasusu hayvan terbiyecilerinin elinden alabileceklerini zannetmişlerdi.</p>

  <p class="block2">Drizzt tekrar döndüğünde, bir ork kılıcının korkunç hamlesinden kurtulmak üzere dizlerinin üzerine çöktü. Dengesini kaybeden orka saldırmak için fırsat kollamak yerine oniks figürünü çıkardı.</p>

  <p class="block2">Guenhwyvar’ın, Astral Boyut’ta tamamen dinlenebilecek kadar uzun süre kalmadığını biliyordu ama başka çaresi yoktu, bu yüzden panteri çağırdı.</p>

  <p class="block2">Gitgide artan saldırılara yeniden karşı koyabilmek için bıçaklarını öfkeyle sallayarak çabucak doğruldu. Innovindil’le birlikte döndükleri zaman arkalarında gri bir sisin şekillendiğini gördüler.</p>

  <p class="block2">Bir ork, bu tuhaf kedi şeklini fark edince sisin içine bir hamle savurdu; kılıcı boşluğu yarıp geçti. Hayal kırıklığına uğrayan ork inledi ve bir hamle daha savurdu ama sis daha da şekillendi ve güçlü kedinin pençesi, kılıç darbesi daha hız bile kazanamadan, onu alt etti. Arka bacaklarını kolayca hareket ettiren panter orkun yüzüne doğru atılıp yaratığı yere serdi ve ona çabucak tırnaklarını geçirip bir sonraki kurbanına saldırmaya giderken orku yerde inleyip kıvranırken bıraktı.</p>

  <p class="block2">Drizzt, panterin gelişinin bile yeterli olmadığını biliyordu; orklar çayıra akın etmeye devam ediyordu. “Her yerden geliyorlar,” dedi arkadaşına. “Tek bir açık alan yok.”</p>

  <p class="block2">“Bir yer hariç,” diye düzeltti Innovindil ve tiz bir ıslık çaldı. ‘ Drizzt kadının ne demek istediğini anladığını belirtircesine başını salladı ve Innovindil, beline bağlı kalın ipe sarılırken drow temposunu arttırdı. Bütün gücüyle savaşıp orklan geri çekilmeye zorladı. Kendisi bir hatta saldırırken onun, diğeriyle uğraşması için panterini yanına çağırdı.</p>

  <p class="block2">Bir dakika sonra Innovindil bir kement yapıp bütün gücüyle bütün hızıyla salladı. Sonra, Drizzt ve Innovindil’in esir alman Gündoğumu’nu ilk gördükleri kayalık dağ sırtında, dörtnala koşan Günbatımı belirdi. Pegasus aşağı doğru hızla koştu beyaz yaratığı kıl payı sıyıran devasa bir kaya havayı yardı ve çimden beş metre yükselip mızraklarının kendisine erişemeyeceği kadar çabuk hareket ederek şaşkına dönen orkların arasından havaya süzüldü.</p>

  <p class="block2">İyi eğitilmiş olan pegasus, kementi kusursuzca sallayan ve yaklaşık altı metre uzunluğundaki ipin ilmiğini ayağına geçiren Innovindil’in üzerinden geçerken başını eğdi. Pegasus anında yükselip elfı de beraberinde sürükledi. Yakındaki orkların üzerinden geçerlerken Innovindil, bir mızrağın kalçasını sıyırmasıyla canını yakan bir darbe aldı. Yine de şanslıydı; itişip kakışan orkların arasından geçerken kendisine isabet eden tek silah o mızrak olmuştu. Derken yeniden üzerlerindeydi; Günbatımı, hız ve yükseklik kazanmak için, kanatlarını bütün gücüyle çırpıyordu.</p>

  <p class="block2">Bir yığın orka çarpmaktan ve kalçasındaki yaradan dolayı başı dönen Innovindil, sıkı tutunup atın üzerine tırmanması gerektiğini düşünüyordu.</p>

  <p class="block2">Drizzt kadının hareketlerini izlemekle fazlasıyla meşguldü; iri kayalar havayı yarıp durduğunda oldukça ürkmüştü. Drow, ani bir saldırıya geçti. Ork sürüsünü yarıp Gündoğumu’nun yanına ulaştı.</p>

  <p class="block2">İleriye atılmasını sağlayan şey öfkeydi. Pegasusun ön toynakları kazığa sıkıca bağlanmıştı.</p>

  <p class="block2">Drizzt’in onu kolayca kurtarması imkansızdı. Ayrıca orklar omuz omuza verip aşılmaz bir çember oluşturarak çevresini sardığından, oradan uzaklaşması da imkansız gibi duruyordu. O hattın arkasından bir yerden drow, Guenhwyvar’ın acı içinde inlediğini duydu; sesi öylesine kederliydi ki Drizzt, panteri oradan çabucak uzaklaştırdı.</p>

  <p class="block2">Gündoğumu’nun çevresinde dolanıp orklara saldırdı, sonra yön değiştirip yeniden pegasusa yöneldi.</p>

  <p class="block2">Her şey ona ürkütücü derecede tanıdık geliyordu. Hatta orklar, “Obould! Obould! Obould!” diye haykırmaya başladığında bunu daha da yoğun hissetti.</p>

  <p class="block2">Drow, Tarathiel’in son kavgasını, elf arkadaşım öldüren zalim savaşçıyı hatırladı. Onun ölümünün intikamını almaya yemin etmişti ama bunun ne yeri ne de zamanı olduğunu biliyordu. Dağılmaya başlayan orkları ve onların arasında beliren düşmanının kemik beyazı miğferini gördü.</p>

  <p class="block2">Palalarına sımsıkı yapışan Drizzt’in eklemleri kasılmaktan beyaza kesti. Keskin bıçaklarını Kral Obould Bol-Ok’un kafatasına saplamayı nasıl da istiyordu!</p>

  <p class="block2">Ama orkların arasında şamanlar olduğunu fark etti; Obould’un üzerinde avantaj sağlasa bile çabucak iyileştirilemeyecek ölümcül yaralar açmayı umabilir miydi? Ork kralını yere serse bile diğerleri üzerine çullanmayacak mıydı?</p>

  <p class="block2">Yukarı bakıp son umudunu da kaybetmek istemedi ama lavanta renkli gözleri gökyüzüne birden fazla kez yöneldi. Günbatımı’yla beraber ağaçların arkasında kaybolan ve bir uçurtma gibi salınan Innovindil’i gördü; ona bir sonraki bakışında kadının atın üzerinde olacağını biliyordu.</p>

  <p class="block2">Kemikten yapılmış beyaz miğfer ön sıraların arasında belirip gitgide öne çıktı ve yaklaşmasıyla haykırışlar daha da arttı.</p>

  <p class="block2">Drizzt, sinirleri gerilmiş gibi başını çevirdi ama asıl amacı çevreye hızlı bir bakış atmaktı.</p>

  <p class="block2">Hareketlenmeyi ve gölgeyi gördü. Palalarını yeniden sıkıca kavradı; en çok istediği şey o bıçaklardan birini Obould’un göğsüne saplamaktı.</p>

  <p class="block2">Aniden döndü ve Gündoğumu’nun sırtına bindi. Pegasus doğruldu, ayaklarını yere hızla vurup dönmeye çalıştı. Pegasusun sırtında duran drow, “Beni öldürecek misin Obould?” diye bağırdı. Durduğu yerden ork kralının başını, gövdesinin üst kısmını, göz çukurları uzatılmış kemik miğferi ve gün ışığının yarı saydam lenslerde parıldamasını rahatlıkla görebiliyordu. Orkun görkemli siyah zırhını ve muhteşem kılıcını fark etti; Drizzt, ork kralının sadece düşünce gücüyle bu kılıçtan alevler saçabildiğini biliyordu.</p>

  <p class="block2">Düşmanını tamamen gören Drizzt, daha iyi şartlarda, çevrelerinde zalimin müttefikleri olmadan, Obould’u yenip yenemeyeceğini tartmak zorunda kaldı.</p>

  <p class="block2">Onun dikkatini ve çevredeki bütün bakışları kendisine çekmek zorunda olduğunu ve ork kralının, yardakçılarını üzerine göndermesini engellemesi gerektiğini bildiğinden, “Beni yenecek kadar güçlü müsün Obould?” diye bağırarak meydan okudu. Drow, “Haydi öne çık,” diye böbürlendi. Palalarından birini havaya atıp düşen bıçağı sapından ustaca yakaladı. “Ne zamandır bıçaklarımın akan kanınla kırmızıya boyanmasını bekliyorum!”</p>

  <p class="block2">Bunun üzerine son ork hattı da, Drizzt ve Obould’u ortada bırakarak, çekildi. Drow, kendini, nefesini tutmaya ve tünediği yerden düşmemeye zorladı. Obould’un varlığı, yaratığın ağırlığı ve dengesi, şeklinin katılığı ve kılıcını sanki hafif bir bastonmuş gibi tek elle çekişi onu sarsmıştı.</p>

  <p class="block2">Drow, “Sana ihtiyacım var, Gündoğumu,” diye çabucak mırıldandı. “Yalvarırım beni havaya kaldır, belki sonra tekrar sana gelebilirim.”</p>

  <p class="block2">Gökyüzüne attığı bir bakışla Innovindil ve Günbatımı’nın dönüşünü ve altlarında sallanan ipi gördü.</p>

  <p class="block2">Drizzt, bir yığın orku ürküterek, “Şimdi değil Obould!” diye haykırdı. Hızla Günbatımı’nın geniş kalçasına doğru ilerleyip pegasusu tekmeledi.</p>

  <p class="block2">Gündoğumu ona karşılık verdi ve Drizzt, atın hamlesinden faydalanıp sıçradı. Yükselip kendisine yaklaşan ipi yakalamak için dönüp kıvrılırken palalarını kaldırdı.</p>

  <p class="block2">Bir eliyle yerden altı metre yükseklikteki ipi yakalarken “Başka zaman Obould!” diye haykırdı. “Sen ve ben başka zaman karşılaşacağız!”</p>

  <p class="block2">Ork kralı kükredi. Yardakçıları havaya mızraklar, taşlar ve baltalar fırlattı.</p>

  <p class="block2">Ama hareket eden hedefi yine ıskaladılar. Drizzt kulaklarında yankılanan kanat sesiyle ipi sıkıca kavradı.</p>

  <p class="block2">Aşağı baktığında devleri gördü. Onları, Innovindil ve Gündoğumu da görmüş olmalıydı çünkü pegasus üzerlerine iri kayalar atılmaya başladığında yana kaymıştı.</p>

  <p class="block2">Hızla kararan gökyüzüne doğru tırmandılar ve saldırılardan kurtulup dağ sırtına sağ salim gelmeyi başardılar. Hem Drizzt hem de elf arkadaşı, kurnaz düşmanlarına karşı yeni bir bakış açısı kazanmış; ona saygı duymuşlardı. Çayırda duran Obould, onların gözden kayboluşunu hem keyifle hem de hayal kırıklığıyla izledi.</p>

  <p class="block2">Başka bir zaman karşılaşacaklarını biliyor ve en ufak bir korku duymuyordu. Çevresindeki orklar gülüşüp bağırıştılar.</p>

  <p class="block2">Önünde duran Gündoğumu tepinmeye ve kişnemeye devam ediyordu. At terbiyecileri ellerindeki kırbaçlarla koşup geldi.</p>

  <p class="block2">Obould kükreyip hızlarını kesti.</p>

  <p class="block2">“Sakin ve nazik davranacaksınız!” diye emretti...</p>

  <p class="block2">Ertesi gün, güneş batı ufkunda yeni belirdiğinde, o at terbiyecileri, Obould’un yanına gitti.</p>

  <p class="block2">“Yaratığın canı yakılmadı Tanrı Kral,” dedi liderleri. “Yaratık üzerine binilmeye hazır.” Kolundaki Tsinka Shinriil, kulağını hafifçe ısırırken Obould sırıttı.</p>

  <p class="block2">“Yaratık beni yine üzerinden atarsa senin başını keserim,” dedi ve Tsinka kıs kıs güldü. Beti benzi atan at terbiyecisi eğilip büzüldü.</p>

  <p class="block2">Obould birkaç dakika boyunca onun huzursuzca kıvranmasını izledi. Ork kralının ne o gün ne de başka bir zaman esir ettikleri atın yanına gitmeye niyeti vardı. Yaratığa bir daha asla güven içinde binemeyeceğini ve onu, düşmanlarını tuzağa düşürmek için kullanamayacağını biliyordu. Kısacası kanatlı at neredeyse tamamen faydasızdı.</p>

  <p class="block2">Ork kralı, esir pegasusun kendisine son bir faydasının dokunabileceğini düşündü.</p>

  <p class="block4">GRUUMSH NASIL İSTERSE</p>

  <p class="block2">Mithril Salonu’nun en iyi rahiplerinden biri olarak ün yapmaya başlayan ve bu zorlu mücadelede en çok sözü dinlenenlerden biri olan Cordio, “Sana gelmeyecekler diyorum; güneydeki troller kaçtı” diye açıkladı.</p>

  <p class="block2">“Bunu Moradin mi söyledi?” diye sordu Bruenor.</p>

  <p class="block2">“Pöh! Onunla hiçbir ilgisi yok,” diye cevapladı Cordio. “Kendi fikrimi söylüyorum, zaten başka bir şeye de ihtiyacım yok. Orklar içeri girecek olsa troller tünellerden neden çekilsin ki? Orklar bile o kadar aptal olamaz. Ayrıca bu Obould pek çoğundan daha da akıllı.”</p>

  <p class="block2">Bruenor bakışlarını, Cordio’dan rahibin hastası, Bekçi Vadisi’nin kuzeyindeki dağ sırtından çekilirlerken sırtına yediği bir ork mızrağı yüzünden yürüyemeyen ve ayakta duramayan, Banak Brawnanvil’e çevirdi.</p>

  <p class="block2">“Ben o kadar da emin değilim,” diye karşılık verdi yaşlı bilge savaşçı. “Troller her an geri gelebilir. Tabii ki sen, Obould’un trollerin geri çekilişinden haberdar olduğunu düşünüyorsun. Orada neler olup bittiğini bilmiyoruz. Kral Bruenor ve Mithril Salonu’nun güvenliğini bir olasılık yüzünden tehlikeye atamam.”</p>

  <p class="block2">Bruenor kıllı başını kaşıdı ve kızıl sakalını çekiştirdi. Gri gözleri Banak’tan Cordio’ya kaydı ve sonra tekrar Banak’a yöneldi.</p>

  <p class="block2">“İçeri girecek,” dedi Bruenor. “Obould vazgeçmeyecek. Felbarr’ı bir kez ele geçirmişti ve bunu tekrar yapmayı her şeyden daha fazla istiyor. Ayrıca Mithril Salonu’na gelmediği sürece oraya ulaşamayacağını biliyor. Er ya da geç içeri girecek.”</p>

  <p class="block2">“Bence oldukça yakın bir zamanda yapacak,” dedi Banak ve ikisi birden Cordio’ya döndü.</p>

  <p class="block2">Cüce rahibi ellerini teslim olurcasına kaldırdı. “Bir yaranın nasıl sarılacağı üzerine sizinle bütün gün tartışabilirim ama savaş liderleri sizlersiniz. Cordio sadece sizin pisliklerinizi temizleyecek biri, hepsi bu.”</p>

  <p class="block2">“O zaman Obould’un samanlarının temizlemek zorunda kalacağı bir pislik yaratalım,” dedi Bruenor.</p>

  <p class="block2">“Çocuklar Salon’un üst bölümlerini savunma hazırlıklarına başladı bile,” diye garanti verdi Banak.</p>

  <p class="block2">“Obould’un samanlarını nasıl çalıştırabileceğimizi biliyorum,” diye belirtti cüce kralı. Koridora yöneldi. Banak’ın kapısını ardına kadar açtı ve sırıtarak diğerlerine döndü. “Bütün klan hayatını sana borçlu, Banak Brawnanvil. Mirabarlılar senin yarı tanrı olduğunu düşünüyor.”</p>

  <p class="block2">Kara gözleri nemle parıldasa da Banak kralına kayıtsızca baktı.</p>

  <p class="block2">Bruenor bakışlarını yaralı savaş liderinden ayırmadı. Eğilip kalın kemerini açtı ve tek bir hamleyle kemeri çıkardı. Deriyi eline sarıp tokasını taktı; klanın simgesi olan köpüklü kupa, parmaklarının eklem yerlerine denk geldi. Banak’a bakmaya devam ederek boşta kalan eliyle kapıyı sıkıca tuttu ve sağlam bir sol kroşe indirdi. Banak ve Cordio’nun yaptığı işi görebilmesi için kapıyı biraz daha açtı; Battlehammer’ın köpüklü bardağında bir girinti oluşmuştu.</p>

  <p class="block2">“Bunun içini altın ve gümüşle dolduracağız,” dedi Bruenor. Bu Mithril Salonu kralının bahşedebileceği en büyük onurdu. Bruenor bunu söyledikten sonra başını sallayıp kapıyı arkasından kapayarak çekildi.</p>

  <p class="block2">“Kralının sana fazlasıyla düşkün olduğunu düşünüyorum Banak Brawnanvil,” dedi Cordio.</p>

  <p class="block2">Banak geri yığılıp sırt üstü yattı. “Ya da işimin bittiğini düşünüyor.” “Pöh!” Banak, “O zaman beni iyileştir lanet ahmak,” diye emretti.</p>

  <p class="block2">Cordio derin bir nefes alıp verdi, uzun bir süre sessiz kalıp “Moradin aşkına,” diye mırıldandı.</p>

  <p class="block2">Rahip, gerçekten de Moradin’in kendisini duymasını ve kendisine Banak’ın felcini kısmen giderecek bir güç bahşetmesini diliyordu. Banak gibi onurlu ve saygı duyulan bir cüce böylesi onur kırıcı bir acı çekmemeliydi. Obould, kayalık uçurumda durmuş, yapılan işi izliyordu. Orklar, Bekçi Vadisi’nin etrafında toplanmış bıçaklarını biliyor, sıkı ve hızlı hareket etme provaları yapıyordu ama önemli işlerin çoğunu orklar değil de Gerti’nin devleri yapıyordu. Obould, bir düzineden fazla devin Vadi’nin batı kanadına girişini, bir ork göğsü kadar kalın kütükleri iplerle sürükleyişini izledi. Diğer devler kapalı batı kapılarının taş duvarlarında çalışıyor, yıkıntıları bir kenara atıyor ve kapının üzerindeki dağın gücünü tartıyorlardı. Diğer devler kapının kenarlarındaki uzun kulelere ve Battlehammer Klanı’nın batı kapılarının demirlerinin arkasında yer alan bir üçüncü kuleye kütükler bağlayıp çiviliyordu.</p>

  <p class="block2">Obould kapıların üzerindeki dağa ve taşların arasında tepinip duran gözcülerine baktı. İlk hissettiği duygu şaşkınlıktı. Hiçbir cücenin vadideki hazırlıkları görmesini istemiyordu. Tsinka ve diğer şamanlar, cücelerin saldırıya ihtimal bile vermediğini garanti etmişti. Sakallı halkın, güneyde, Proffit’in trolleriyle uğraşıyor olduğunu ve yıllar önce Felbarr Kalesi’nde tanıdıkları bütün cüceler gibi demir kapılarına fazlasıyla güvendiklerini varsayıyorlardı.</p>

  <p class="block2">Gerti’nin kendi halkıyla beraber durduğunu ve uzun tahta bir masaya serili parşömenlere baktığını gören ork kralı, kayalık yamaçtan aşağı indi. Dişi dev, gözlerini parşömenden ayırıp kulelere ve vadinin taş zemininde kayan iri kütüklere çevirip sırıttı. Yanındaki dev, başını sallayarak parşömeni gösterdi.</p>

  <p class="block2">Obould onların bu işi iyi becerdiğini biliyordu; her adımda güveni daha da artıyordu. Gerti’ye yaklaşırken, “Zorlu kapılar,” dedi.</p>

  <p class="block2">Gerti ona kuşku ver tiksinti dolu bir bakış attı. “Bir dev, bir cücenin inşa edebileceği her şeyi yıkabilir,” diye karşılık verdi.</p>

  <p class="block2">“Bunu yakında göreceğiz,” diyen ork kralı eğilip devi saygıyla selamladı. Dişi deve biraz daha yaklaşınca Gerti’nin yanındaki devler yalnız kalmalarını sağlamak için etrafa dağıldı.</p>

  <p class="block2">“Devlerin Mithril Salonu’nun derinliklerine inecek mi?” diye sordu Obould.</p>

  <p class="block2">“Mithril Salonu’nun derinlikleri mi? ” diye alay ederek cevap verdi. “Bizler cücelerin kirli, sıkışık tünelleri için yaratılmadık Obould.”</p>

  <p class="block2">“Duyduğum kadarıyla salonun tavanı oldukça yüksekmiş.”</p>

  <p class="block2">“Sana kapıyı yıkacağımız söyledim. Yapacağız da… Kapı devrildiği zaman bırak da orkların Kral Bruenor’un öldürücü odalarına girsin.”</p>

  <p class="block2">“Mithril Salonu hazinelerinin hayli fazla olduğu söyleniyor,” diye alay ederek cevapladı Obould.</p>

  <p class="block2">“Zaten sahibi olduğum hazineler.”</p>

  <p class="block2">Obould bir kez daha eğilip selam verdi ama ne o kadar eğildi ne de o kadar saygılıydı. “Devlerin, savaşçılarımın salona girmesinde fazlasıyla etkili olacaktır,” dedi. “Ayaklarımızı yere sağlam basmamıza yardım et. Ondan sonra savaşçılarım tünellere duman gibi yayılacak ve cüceleri bozguna uğratacaktır.” Gerti’nin aptal gülüşü bundan o kadar da emin olmadığını gösteriyordu.</p>

  <p class="block2">“O zaman, tıpkı anlaştığımız gibi, halkınla beraber Surbrin’e dönebilirsiniz,” dedi Obould.</p>

  <p class="block2">“Surbrin’e istediğim zaman gideceğim,” diye sertçe karşılık verdi Gerti. “Belki de gitmem. Belki de Parlak Beyaz’a ya da canım Leydi Alustriel’in şehrini almak isterse Gümüşay’a giderim. Hiçbir anlaşma beni sınırlayamaz Obould.”</p>

  <p class="block2">“Biz düşman değiliz, Hatun Orelsdottr.” “Kendi iyiliğin için bırak da öyle kalsın.”</p>

  <p class="block2">Obould’un kanlanmış sarı gözleri bir an için kısıldı ve içinde biriken bütün öfkeyi dişi deve yansıttı. “Devlerinin, salona girecek olan öncü birliklerime eşlik etmesini istiyorum,” dedi Obould.</p>

  <p class="block2">“Tabii ki istersin. Onların gücüne ve yeteneğine sahip tek bir savaşçın bile yok.” “Bunun karşılıksız kalacağını söylemiyorum.”</p>

  <p class="block2">“Bana Mithril Salonu’nun hazinelerini mi öneriyorsun?” diye sordu Gerti. “Çoktan ölmüş olduğunu iddia ettiğin Battlehammer Kralı’nın başını mı öneriyorsun?”</p>

  <p class="block2">“Pegasus,” diye hiç düşünmeden karşılık verdi Obould ve bir an için Gerti’nin mavi gözlerinde bir şimşek çaktığını gördü.</p>

  <p class="block2">“Ne olmuş ona?”</p>

  <p class="block2">“O yaratığa binmeye kalkacak kadar aptal değilim. Düşünce kabiliyeti olmayan bir canavar değil; katlettiğim elfin sadık bir arkadaşı…” diye itiraf etti Obould. “Elbette onu yiyebilirim ama onun kadar işe yarayacak başka bir at olabilir mi? Onun güzel bir yaratık olduğunu düşünüyorsun Hatun Orelsdottr, öyle değil mi? Parlak Beyaz’a uygun bir ganimet olmaz mı?”</p>

  <p class="block2">“Senin hiçbir işine yaramıyorsa…”</p>

  <p class="block2">“Bunu söylemedim,” diye böldü Obould. “Tehlikeli bir oyun oynuyorsun.”</p>

  <p class="block2">“Dürüst bir teklifte bulunuyorum. Devlerin, orklarının yanında yer alıp Mihtril Salonu’nun ana savunmasını kırsın. Cüceleri daha dar tünellere ittiğimiz zaman Salonu bana bırakıp kendi yoluna; Surbrin’e ya da nereye istersen oraya git. Kanatlı atı da beraberinde götür.”</p>

  <p class="block2">Gerti sakıngan bir tavır aldı ama gözlerindeki ışık ona ihanet ederek ilgisini ortaya çıkardı. “O yaratıkta gözün kaldı,” diye açık açık sordu Obould.</p>

  <p class="block2">“Zannettiğin kadar değil.”</p>

  <p class="block2">“Ama devlerin, orklarımın yanında yer alacak.” “Sadece cüce öldürmekten zevk aldıkları için.”</p>

  <p class="block2">Obould onu bir kez daha selamladı ve konunun üzerine daha fazla gitmedi. Gerti, ordularını gönderdiği sürece bunu neden yaptığı onu ilgilendirmiyordu.</p>

  <p class="block2">“Hee hee hee.”</p>

  <p class="block2">Ivan, kardeşinin bitmek bilmeyen neşesine gülmekten kendini alamadı. Genellikle Nanfoodle’ın peşinde koşturan Pikel, Mithril Salonu’nun üst batı odalarında zıplayıp duruyordu. Kral Bruenor, Cordio ve Banak’la yaptığı konuşmadan sonra doğruca onların yanma gelmişti. Orkların, Salon’a girmeye çalışacaklarına ikna olmuş olan Bruenor, bu iki sıra dışı cüceyi Pikel’in deyimiyle ‘onu yapmaaak’la görevlendirmiş ve simyacı gnoma istilacıların akınında doğabilecek uygunsuz ve sevimsiz durumları çözüme bağlama işi vermişti. Elbette Nanfoodle, Mithril Salonu’nun en iyi bira yapımcılarını işe koşmuş ve patlamaya hazır sıvılar yaratmalarını sağlamıştı. Fıçıların ve deney şişelerinin içine en tuhaf ve en pahalı malzemeler koyulmuştu. Bruenor’un verdiği talimatı harfi harfine yerine getiren Nanfoodle’ın takımı hiçbir şeyden kaçınmıyordu.</p>

  <p class="block2">Karışım dolu kovalardan birini dikkatle ve özenle taşıyan Ivan, çifti izledi. Patlamaya hazır sıvının etrafa saçılmaması için büyük çaba harcadı; kovadaki sıvı, arbalet oklarını tutuşturan küçük şişelerdekiyle aynıydı. Herkes, şiddetli sarsıntıyla etkiye geçen bu egzotik sıvıyı ‘Darbe Yağı’ olarak adlandırıyordu. Ivan’ın arbalet okları, bir darbe anında etkileşim göstermek üzere yapılmıştı ve karşısına çıkan her türlü engeli havaya uçurabilirdi. Sadece birkaç damla darbe yağının yarattığı patlama göz önünde bulundurulunca cüce, akıllı Nanfoodle’ın bu denli güçlü bir karışımla ne yapmayı planladığını hayal bile edemiyordu.</p>

  <p class="block2">Nanfoodle, “Tam buraya,” dedi emrindeki bir çift cüceye. Odanın batı girişinde yer alan, yukarıdaki koridorlara açılan kapılarının yanındaki düz bir duvarı işaret etmişti. Ivan’ın, kardeşi Pikel’in “hee hee hee,” sesi eşliğinde kovayı getirmesini sağlamıştı.</p>

  <p class="block2">“Candles’ın yanına gidip bu işi nasıl başardığını soracak kadar kibar olabilir misin?” dedi Nanfoodle; adı Bedhongee Waxfingers olan ve ailesinin yaptığı işten dolayı Candles* lakabıyla tanınan ince, şaşı bir cüceden bahsediyordu.</p>

  <p class="block3">* Candles: İng. mumlar</p>

  <p class="block2">Ivan, kovayı duvarın önüne nazikçe koydu ve fırça taşıyan iki yardımcısına baktı. “Evet, giderim” dedi gnoma bakarak. “Ama bunun sebebi bu ahmaklardan birinin kovaları tekmelemesinden önce buradan uzaklaşmak istiyor olmamdır.” dedi gnoma bakarak. “Ama bunun sebebi bu ahmaklardan birinin kovaları tekmelemesinden önce buradan uzaklaşmak istiyor olmamdır.”</p>

  <p class="block2">“Bom!” dedi Pikel.</p>

  <p class="block2">“Evet, bom ve sen bunun ne anlama geldiğini tahmin bile edemezsin,” diyen Ivan yola koyuldu. O daha iki adım atamadan “Ebatlar neydi?” diye sordu Nanfoodle.</p>

  <p class="block2">“Candles’dan mı söz ediyorsun? Yan yana ve üst üste duran iki cüce,” diye yanıtladı Ivan. Bu, bir buçuk metre genişliğinde, iki buçuk metre uzunluğunda demek oluyordu.</p>

  <p class="block2">Nanfoodle’ın, ellerinde fırça olan cüceleri harekete geçirmesini izledi. “Lanetli gnom,” diye mırıldanıp odayı terk etti.</p>

  <p class="block2">Koridora vardığında açıklama yapan Nanfoodle’ın sesini duydu; <span class="calibre1">“Parça saçan patlayıcılar Pikel. Burada tabii ki dışarıda yaptığımız kadar büyük bir patlama olmayacak.”</span> “Bom!” diye karşılık verdi Pikel.</p>

  <p class="block2">Ivan gözlerini kapayıp başını salladıktan sonra çok daha hızlı bir şekilde ilerledi; Nanfoodle’a karşı mümkün olduğu kadar ihtiyatlı davranmak istiyordu. Pek çok cüce gibi Ivan da akıllı savaş ustalarını alkışlıyordu. Battlehammer’ın mancınıkları ve düşmanlarını ezip dümdüz etmek için tasarlanan ‘pres’ oldukça etkileyiciydi ama Nanfoodle’ın işleri, Ivan’ın faydacı cüce duyarlılığıyla örtüşmüyordu. Dışarıda, üzerinde ayaz devlerinin beklediği dağ sırtındaki savaşta gnom, yeraltındaki gazları sıkıştırmış ve koca bir dağı paramparça etmişti.</p>

  <p class="block2">Ivan, Nanfoodle’ın çabalarının Mithril Salonu’nun güvenliğini arttırabileceği gibi bütün yapıyı yok edebileceğini de düşünüyordu.</p>

  <p class="block2">“Bu seni ilgilendirmez,” diye kendi kendine homurdandı cüce. “Sen savaşçısın; savaş lideri değil.”</p>
</body>
</html>
