<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre2">
  <p class="calibre"><br class="calibre1" /></p>

  <h2 class="sgc1">-57-</h2>

  <p class="calibre">Tek bir araba bile geçmeyen bomboş bir bulvarda batıya doğru ilerlerken Henry'ye duvarın içinde, altında, kenarında ve dışında neler olup bittiğini anlattırdık. Kaçışımızı kör bir adamın ağzından dinlemek çok hoştu, başını oynatıyor, kara burnuyla derin derin kokluyor, parmaklarıyla rüzgârda bizleri çiziyordu: buraya Crumley'yi, şuraya kendini, aşağıya beni, arkaya Canavar'ı; veya onun deyişiyle mezar kapısının dışında kaçışımızı mühürlemek için bir maya yığını gibi yatan şeyi. Henry anlattıkça ürpermeye, üşümeye başladık, pencereleri kapattık. Ama ne çare. Arabanın üstü yoktu.</p>

  <p class="calibre">"İşte onun için," diye ilan etti Henry, final için kara gözlüklerini çıkararak, "seni çağırdık, Venedikli çılgın bayan, gelip bizi kurtarasın diye." Constance sinirli sinirli dikiz aynasına göz attı. "Çok yavaş gidiyoruz ya!"</p>

  <p class="calibre">Gaza bastı. Kafalarımız hıza uydu.</p>

  <p class="calibre">Crumley ön kapısını açtı.</p>

  <p class="calibre">"Pekâlâ. Yayılın!" diye homurdandı. "Saat kaç?"</p>

  <p class="calibre">"Geç," dedi Henry. "Gece açan yasemin bu saatlerde ele avuca sığmaz."</p>

  <p class="calibre">"Doğru mu bu?" diye bağırdı Crumley.</p>

  <p class="calibre">"Hayır, ama kulağa hoş geliyor." Henry görünmeyen bir seyirciye sırıttı. "Biraları getir."</p>

  <p class="calibre">Crumley biraları dağıttı.</p>

  <p class="calibre">"İçinde cin olsa iyi olurdu," dedi Constance. "Vay be. Varmış!"</p>

  <p class="calibre">Projeksiyon makinemi fişe taktım, Roy Holdstrom'ın filmini geçirdim. Işıkları söndürdük.</p>

  <p class="calibre">"Tamam mı?" Makinenin düğmesine bastım. "Şimdi."</p>

  <p class="calibre">Film başladı.</p>

  <p class="calibre">Crumley'nin duvarında görüntüler titreşti. Sadece otuz saniyelik bir filmdi, bayağı da titrekti, sanki Roy kil büstünün animasyonunu birkaç saat içinde yapmış gibi, halbuki genelde günlerce sürerdi yaratığa pozisyon vermek, resmini çekmek, tekrar pozisyon vermek, bir kare daha çekmek, teker teker.</p>

  <p class="calibre">"Vay canına," diye fısıldadı Crumley.</p>

  <p class="calibre">Crumley'nin duvarında zıplayan şeylere büyülenmiş gibi bakıyorduk.</p>

  <p class="calibre">Güzel'in arkadaşıydı gözüken, Brown Derby'deki şey.</p>

  <p class="calibre">"Bakamayacağım," dedi Constance. Ama baktı.</p>

  <p class="calibre">Crumley'ye göz attım ve çocukken kapıldığım hisse kapıldım, ağbimle karanlık bir sinemada oturup perdenin üstünde büyüyen Hayalet'i veya Kambur'u veya Yarasa'yı seyrederkenki hisse. Crumley'nin yüzü ağbimin yüzüydü, otuz yıl önce, hem büyülenmiş hem korkmuş, meraklı ve iğrenmiş, insanların bir trafik kazası gördükleri ama görmek istemedikleri zaman yüzlerinde oluşan ifade gibi.</p>

  <p class="calibre">Çünkü duvarın üstünde, gerçek ve capcanlı, Canavar Adam duruyordu. Yüzün her kıvrımı, kaşların her hareketi, burun deliklerinin her titremesi, dudakların her kıpırtısı ordaydı; Londra'nın kömür karası dumanlı sokaklarında bir gece avından sonra eve dönen, bütün gariplikleri göz kapaklarının arkasına depolamış, parmaklan kalem kâğıda sarılıp başlamaya can atan Dore'nin taslakları kadar mükemmel. Dore'nin kusursuz bir bellekle çiziktirdiği yüzler gibi, Roy'un iç gözü de burun deliklerinde kımıldayan ufacık bir kılı, göz kırparkenki incecik bir kirpiği, gergin kulakları ve durmadan salya akıtan cehennemi ağzı hatırlayacak şekilde Canavar'ın fotoğrafını çekmişti. Canavar perdeden dışarı baktığında Crumley ile ben geriledik. Bizi görüyordu sanki.</p>

  <p class="calibre">Salonun duvarı karardı.</p>

  <p class="calibre">Dudaklarımın arasından bir ses çıktı.</p>

  <p class="calibre">"Gözler," diye fısıldadım.</p>

  <p class="calibre">Karanlıkta arandım, makarayı tekrar sardım ve tekrar başlattım.</p>

  <p class="calibre">"Bakın, bakın, şuna bakın!" diye bağırdım.</p>

  <p class="calibre">Objektif yüze yaklaştı.</p>

  <p class="calibre">Vahşi gözler bir delilik nöbeti içinde sabit bakıyordu.</p>

  <p class="calibre">"Bu kil bir büst değil!"</p>

  <p class="calibre">"Ya ne?" dedi Crumley.</p>

  <p class="calibre">"Roy bu!"</p>

  <p class="calibre">"Roy mu?"</p>

  <p class="calibre">"Maske takmış, Canavar rolü yapıyor!"</p>

  <p class="calibre">"Olamaz!"</p>

  <p class="calibre">Yüz çirkin çirkin baktı, canlı gözler fırıldadı.</p>

  <p class="calibre">"Roy-"</p>

  <p class="calibre">Ve duvar son bir kez karardı.</p>

  <p class="calibre">Notre Dame'ın tepesinde rastladığım Canavar gibi, aynı gözler, gerileyip kaçan...</p>

  <p class="calibre">"Allahım," dedi Crumley sonunda, duvara bakarak. "Demek ipini koparmış, gece vakti mezarlıkta dolasan şey bu!"</p>

  <p class="calibre">"Veya Roy ipini koparmış."</p>

  <p class="calibre">"Delilik bu! Niye yapsın ki böyle bir şey?!"</p>

  <p class="calibre">"Başına bütün bu dertleri Canavar sardı, kovulmasına, nerdeyse ölmesine sebep oldu, kimse tanımasın diye onu taklit etmekten, o olmaktan daha iyi ne olabilir. Eğer bu maskeyi takıp saklanırsa Roy Holdstrom yok demektir."</p>

  <p class="calibre">"Yine de delilik!"</p>

  <p class="calibre">"Hep deliydi zaten," dedim. "Ama şimdi gerçekten delirmiş!"</p>

  <p class="calibre">"Kazancı ne?"</p>

  <p class="calibre">"İntikam."</p>

  <p class="calibre">"İntikam mı?"</p>

  <p class="calibre">"Canavar Canavar'ı öldürsün."</p>

  <p class="calibre">"Yok, yok." Crumley başını salladı. "Olmaz öyle şey. Şu filmi bir daha göster."</p>

  <p class="calibre">Gösterdim. Resimler yüzümüzden aşağı yukarı kaydı.</p>

  <p class="calibre">"Bu Roy değil!" dedi Crumley. "Kilden bir büst animasyonu!"</p>

  <p class="calibre">"Hayır." Filmi kapadım.</p>

  <p class="calibre">Karanlıkta oturduk.</p>

  <p class="calibre">Constance tuhaf sesler çıkarıyordu.</p>

  <p class="calibre">"Ne bu sesler?" dedi Henry. "Ağlıyor galiba."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_55">-58-</h2>

  <p class="calibre">"Eve gitmeye korkuyorum," dedi Constance.</p>

  <p class="calibre">"Git diyen oldu mu?" dedi Crumley. "Bir yatak kap, hangi odada istersen, istersen ormanda da yatabilirsin."</p>

  <p class="calibre">"Hayır," diye mırıldandı Constance. "Orası onun yeri."</p>

  <p class="calibre">Hepimiz boş duvara baktık, Canavar'ın sadece ağtabakasında kalmış bir hayali duruyordu.</p>

  <p class="calibre">"Bizi takip etmedi," dedi Crumley.</p>

  <p class="calibre">"Edebilir ama." Constance burnunu sildi. "Canavarlarla dolu kahrolası bir okyanusun yanındaki kahrolası bomboş bir evde kalamam bu gece. Yaşlanıyorum artık. Bir de bakmışsın, geri zekâlının birine evlenme teklif etmişim, Tanrı yardımcısı olsun."</p>

  <p class="calibre">Crumley'nin ormanına baktı, gece rüzgârında kıpırdayan palmiye yapraklarına, uzun otlara. "Orda."</p>

  <p class="calibre">"Kes artık," dedi Crumley. "Mezarlık tünelinden ofise kadar takip edildiğimizden emin değiliz. Mezar kapısını kimin kapattığından da. Belki de rüzgârdı."</p>

  <p class="calibre">"Hep öyledir..." Constance uzun bir kış hastalığı geçirmiş biri gibi titredi. "Peki şimdi?" Sandalyesine kaykıldı, titriyordu, kollarını kavuşturdu.</p>

  <p class="calibre">"İşte."</p>

  <p class="calibre">Crumley mutfak masasının üstüne bir sürü fotokopi yaydı. 1934 Ekim ayının son günü ve Kasım'ın ilk haftasına ait düzinelerce büyüklü küçüklü parça.</p>

  <p class="calibre">"ARBUTHNOT, STÜDYO KRALI, ARABA KAZASINDA ÖLDÜ" idi ilki. "C. Peck Sloane, Maximus stüdyosu yardımcı prodüktörü ve karısı Emily de aynı kazada öldü."</p>

  <p class="calibre">Crumley üçüncü yazıya işaret etti. "Sloane'lar Arbuthnot'la aynı gün gömüldüler. Mezarlığın karşısındaki aynı kilisede törenleri yapıldı. Hepsi duvarın arkasındaki mezarlığa gömüldü."</p>

  <p class="calibre">"Kaza nerde oldu?"</p>

  <p class="calibre">"Sabaha karşı üçte, Gower ve Santa Monica'da!"</p>

  <p class="calibre">"Yani mezarlığın köşesinde! Stüdyodan da bir blok ötede!"</p>

  <p class="calibre">"Çok elverişli, değil mi?"</p>

  <p class="calibre">"Yoldan tasarruf. Morgun önünde öl, seni hop diye içeri taşısınlar."</p>

  <p class="calibre">Crumley başka bir sütuna baktı kaşları çatık. "Anlaşılan çılgın bir Hortlaklar partisi varmış."</p>

  <p class="calibre">"Sloane ve Arbuthnot da orda mıymış?"</p>

  <p class="calibre">"Dok Phillips onları eve götürmeyi önermiş, diyor burda, çok içkiliymişler ve reddetmişler. Doktor arabasını öteki iki arabanın önünde sürüyormuş yol açmak için ve san ışıkta geçmiş. Arbuthnot ve Sloane da takip etmişler kırmızı ışıkta geçerek. Bilinmeyen bir araba çarpıyormuş nerdeyse. Sabahın üçünde sokaktaki tek araba! Arbuthnot ve Sloane direksiyonları kırmışlar, kontrolü kaybedip telefon direğine çarpmışlar. Dok Phillips ilkyardım çantasıyla hemen yetişmiş. Ama faydası olmamış. Ölmüşler. Cesetleri yüz metre ilerdeki morga taşımışlar."</p>

  <p class="calibre">"Fazlasıyla düzgün, değil mi?"</p>

  <p class="calibre">"Evet," diye düşündü Crumley. "Doktor için büyük sorumluluk. Sanki önceden biliyormuş da hazırlıklıymış gibi. Olay yerinde olması ne tesadüf. Stüdyo hekimliğinden ve stüdyo polisinden sorumlu! Cesetleri morga o havale etmiş. Cesetleri cenazeci olarak hazırlayan da o muydu? Mezarlıkta hissesi varmış. Yirmilerin başında, ilk mezarların kazılmasına yardım etmiş. Yani geldiklerinde de ordaymış, gittiklerinde de."</p>

  <p class="calibre">İnsanın tüyleri hakikaten diken diken olurmuş, diye düşündüm kolumu elleyerek.</p>

  <p class="calibre">"Ölüm kâğıtlarını da mı Dok Phillips imzalamış?"</p>

  <p class="calibre">"Sormayacaksın sandım." Crumley başıyla evetledi.</p>

  <p class="calibre">Bir yana oturup kalmış olan Constance, gözleri gazete kupürlerinde nihayet konuştu, dudakları nerdeyse kıpırdamadan: "Nerde şu yatak?"</p>

  <p class="calibre">Onu yandaki odaya götürüp yatağa oturttum. Ellerimi açık bir İncilmiş gibi tuttu ve derin bir soluk aldı.</p>

  <p class="calibre">"Vücudunun mısır gevreği, nefesinin de bal gibi koktuğunu söyleyen oldu mu sana, çocuk?"</p>

  <p class="calibre">"O H. G. Wells'di. Kadınları çılgına çevirirdi."</p>

  <p class="calibre">"Çılgınlık için çok geç. Karın çok şanslı, sağlıklı besinlerle yatıyor geceleri."</p>

  <p class="calibre">iç çekerek uzandı. Yere oturdum, gözlerini kapamasını bekledim.</p>

  <p class="calibre">"Nasıl ölüyor da," diye mırıldandı, "sen üç yılda hiç yaşlanmadın bense bin yıl yaşlandım." Sessizce güldü. Sağ gözünden iri bir yaş yuvarlanıp yastığa düştü.</p>

  <p class="calibre">"Off, ne fena," diye kederlendi.</p>

  <p class="calibre">"Anlat," diye üsteledim. "Söyle, ne var?"</p>

  <p class="calibre">"Ben ordaydım," diye mırıldandı Constance. "Yirmi yıl önce. Stüdyoda. Hortlaklar gecesi."</p>

  <p class="calibre">Nefesimi tuttum. Arkamda, kapıda bir gölge belirdi, Crumley sessizce dinliyordu.</p>

  <p class="calibre">Constance'ın gözleri üzerimden geçip başka bir yıla, başka bir geceye dikildi.</p>

  <p class="calibre">"Hayatımda gördüğüm en çılgın partiydi. Herkes maske takmıştı, kimse kimin ne içtiğini, niye içtiğini bilmiyordu. Her sesli sahnede, her sokakta içki gırla gidiyordu, Tara ve Atlanta o gece inşa edilmiş olsa yanıp kül olurlardı. İki yüz kıyafetli, üç yüz kıyafetsiz figüran vardı, şu mezarlık tünelinden bir içeri bir dışarı içki taşıyorlardı, sanki İçki Yasağı varmış gibi. İçki yasak olmasa da eğlenceden vazgeçmek zor gelir, di mi? Mezarlarla mahzenlerde çürüyen fiyasko filmler arasındaki gizli geçitler. Kahrolası tüneli bir hafta sonra, kazadan sonra, örüp kapatacaklarını ne bilsinler."</p>

  <p class="calibre">Yılın kazası, diye düşündüm. Arbuthnot öldü, stüdyo beyninden vurulmuşa döndü, fil sürüsü gibi dökülmeye başladı.</p>

  <p class="calibre">"Kaza değildi," diye fısıldadı Constance.</p>

  <p class="calibre">Soluk yüzünün arkasında özel bir karanlık birikmişti.</p>

  <p class="calibre">"Cinayet," dedi. "İntihar."</p>

  <p class="calibre">Nabzım fırladı. Elimi sıkı sıkı tutuyordu.</p>

  <p class="calibre">"Evet," diye başını salladı, "intihar ve cinayet. Nasıl oldu, neden oldu, hiç öğrenemedik. Gazeteleri gördün. Gower ve Santa Monica'da gece geç vakit iki araba, görecek kimse yok. Bütün maskeliler maskeleriyle kaçıştılar. Stüdyo sokakları, sabah vaktindeki Venedik kanalları gibiydi, bütün gondollar boş, doklarda öbek öbek küpeler ve iç çamaşırları. Ben de kaçtım. Sonradan söylentiler çıktı, Sloane Arbuthnot'u Sloane'ın karısıyla duvarın arkasında yakalamış diye. Veya belki Arbuthnot Sloane'ı kendi karısıyla yakalamıştı. Allahım, başka bir adamın kârısını seviyorsan, o da çılgın bir partide kocasıyla sevişirse, sen de deliye dönmez misin? Al sana, öndeki arabayı son hız kovalayan bir araba. Arbuthnot saatte seksen mil ile Sloane'ların peşine takılıyor, Gower'da kıstırıyor, direğe çarptırıyor. Haberler partiye ulaştı! Dok Phillips, Manny ve Groc fırladılar. Kurbanları yakındaki Katolik kilisesine taşıdılar. Arbuthnot'ın kilisesi. Yangın çıkışı olarak, kendi deyimiyle, cehennemden kaçışı olarak paralar döktüğü kilise. Ama çok geçti. Hepsi ölmüştü, sokağın karşısındaki morga götürdüler. Ben çoktan gitmiştim. Ertesi gün stüdyoda Dok ve Groc'un hali berbattı, kendi cenazelerindeki tabut taşıyıcılarına benziyorlardı. En son filmimin en son sahnesini öğlende bitirdim. Stüdyo bir hafta kapandı. Her sesli sahneye matem tülleri astılar, her sokağa yapay sis ve pus bulutlan püskürttüler. Manşetler, üçünün de içkiden kafaları iyi, neşeyle eve gidiyor olduklarını yazdı. Hayır. Aşkı öldürmek için koşan intikamdı olay. Zavallı erkek piçler ve zavallı aşık orospu, bir zamanlar içkinin gidip geldiği duvarın karşısına gömüldüler iki gün sonra. Mezarlık tüneli örülüp kapatıldı ve kahretsin," iç çekti, "her şeyin bittiğini sanmıştım. Ama bu gece, tünelin açılmış olduğunu öğrendim, Arbuthnot'un duvarın üstündeki sahte cesedi ve filminizdeki vahşi gözlü, kederli, korkunç adam ve her şey yeniden başladı. Ne demek oluyor bütün bunlar?"</p>

  <p class="calibre">Pili bitti, sesi kısıldı, uyumak üzereydi. Ağzı titriyordu. Kelimeler sayıklamaya başladı kesik kesik.</p>

  <p class="calibre">"Zavallı kutsal adam. Aptal..."</p>

  <p class="calibre">"Hangi kutsal adam aptal?" diye sordum.</p>

  <p class="calibre">Crumley kapıdan öne eğildi.</p>

  <p class="calibre">Constance, derinlerde, boğulurken cevap verdi:</p>

  <p class="calibre">"... rahip. Zavallı aptal. Üstüne yığdılar. Stüdyo daldı içeri. Vaftiz kurnasında kanlar. Cesetler, Allahım, her yerde cesetler. Zavallı aptal..."</p>

  <p class="calibre">"St. Sebastian'daki mi? O zavallı aptal mı?"</p>

  <p class="calibre">"Tabii, tabii. Zavallı o. Zavallı herkes," diye mırıldandı Constance.</p>

  <p class="calibre">"Zavallı Arby, o kederli sersem dâhi. Zavallı Sloane. Zavallı karısı. Emily Sloane. O gece ne demişti? Sonsuza kadar yaşayacak. Vay be! Boşlukta uyanmak nasıl bir şey acaba? Zavallı Emily. Zavallı Hollyhock Evi. Zavallı ben."</p>

  <p class="calibre">"Zavallı ne?"</p>

  <p class="calibre">"Hol..." Constance'ın sesi gitti..."ly...hock...Evi..."</p>

  <p class="calibre">Ve uyudu.</p>

  <p class="calibre">"Hollyhock Evi mi? O isimli hiç film yok," diye mırıldandım.</p>

  <p class="calibre">"Hayır," dedi Crumley, odaya girerek. "Film değil."</p>

  <p class="calibre">Komodinin altına uzandı, telefon rehberini çıkarıp sayfalarını çevirdi. Parmağını dolaştırıp yüksek sesle okudu: "Hollyhock Evi Sanatoryumu. St. Sebastian kilisesinden yarım blok ötede ve yarım blok kuzeyde, değil mi?"</p>

  <p class="calibre">Crumley Constance'ın kulağına eğildi.</p>

  <p class="calibre">"Constance," dedi. "Hollyhock Evi. Orda kim var?"</p>

  <p class="calibre">Constance inledi, gözlerini örttü, sırtını döndü. Duvara doğru çok uzun zaman öncesine ait bir gece hakkında son birkaç kelime söyledi.</p>

  <p class="calibre">"...sonsuza dek yaşayacak... bilmiyordu ki... zavallı herkes... zavallı Arby... zavallı rahip... zavallı aptal..."</p>

  <p class="calibre">Crumley söylene söylene doğruldu. "Tabii ya, Allah kahretsin. Hollyhock Evi, iki adım ötede-"</p>

  <p class="calibre">"St. Sebastian'dan," diye tamamladım. "Niye," diye ekledim, "içimde beni oraya götürecekmişsin gibi bir duygu var?"</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_56">-59-</h2>

  <p class="calibre"><span style="font-size: 1em;">"Sen," dedi Crumley bana kahvaltıda, "ısıtılmış ölüme benziyorsun. Sen," tereyağlı tostunu Constance'a çevirdi, "İnsafsız Adalet'e benziyorsun."</span><br /></p>

  <p class="calibre">"Ben neye benziyorum?" diye sordu Henry.</p>

  <p class="calibre">"Seni göremiyorum."</p>

  <p class="calibre">"Normal," dedi kör adam.</p>

  <p class="calibre">"Soyunun," dedi Constance, şaşkın şaşkın, aptal tahtasından okuyan biri gibi. "Yüzme vakti. Benim orda!"</p>

  <p class="calibre">Constance'ın evine gittik.</p>

  <p class="calibre">Fritz telefon etti.</p>

  <p class="calibre">"Filmime orta buldun mu?" diye bağırdı, "yoksa başı mıydı? Şimdi de Dağ'daki Vaaz'ı tekrar yapmamız lazım!"</p>

  <p class="calibre">"Tekrar yapılmaya ihtiyacı var mı?" diye haykırdım nerdeyse.</p>

  <p class="calibre">"Son zamanlarda hiç göz attın mı?" Fritz, telefonda, Crumley'nin son birkaç tel saçını yolma taklidini yaptı. "Yap diyorsam yap! Sonra da bütün körolası film için bir anlatı yaz, epiğimizin diğer, on binlerce deliğini, sivilcesini, kıllı kıçını kapamak için. Son zamanlarda İncil'in tümünü okudun mu?"</p>

  <p class="calibre">"Okudum diyemem."</p>

  <p class="calibre">Fritz biraz daha saç yoldu. "Git bir göz at!"</p>

  <p class="calibre">"Göz mü atayım?"</p>

  <p class="calibre">"Atlaya atlaya oku. Saat beşte, çoraplarımı uçuracak, Orson Welles'e de pabuçlarını yedirtecek bir vaazla beraber stüdyoda ol. Unterseeboot Kapitân'ın 'Dal!' diyor."</p>

  <p class="calibre">Daldı ve yok oldu.</p>

  <p class="calibre">"Soyunun," dedi Constance hâlâ yarı uykulu. "Herkes denize!"</p>

  <p class="calibre">Yüzdük. Constance'ı açılabildiğim kadar açılıp takip ettim, sonra foklar ona hoşgeldin deyip alıp gittiler.</p>

  <p class="calibre">"Allahım," dedi Henry, kıçı suya gömülmüş oturarak. "Yıllardır suya ilk girişim!"</p>

  <p class="calibre">Saat ikiden önce beş şişe şampanya bitirdik ve birden şenleniverdik.</p>

  <p class="calibre">Sonra ben oturdum. Dağ'daki Vaaz'ımı yazdım, dalgaların çırpıntısı arasından yüksek sesle okudum.</p>

  <p class="calibre">Bitirdiğimde Constance sessizce, "Pazar okuluna nerde yazılı-cam?" dedi.</p>

  <p class="calibre">"Isa," dedi kör Henry, "gurur duyardı."</p>

  <p class="calibre">"Seni," dedi Crumley kulağıma şampanya dökerek, "dâhi olarak vaftiz ediyorum."</p>

  <p class="calibre">"Yok canım," dedim alçakgönüllülükle.</p>

  <p class="calibre">İçeri girdim, Yusuf'la Meryem'i Bethlehem'e geri yolladım, müneccim kralları sıraladım, hayvanlar inanmaz gözlerle seyrederken Bebeği bir saman yığınının üstüne yerleştirdim ve gece yarısı deve katarlarının, garip yıldızların ve mucizevi doğumların arasında, Crumley'nin arkamdan, "Zavallı kutsal aptal adam," dediğini duydum.</p>

  <p class="calibre">Bilinmeyen numaraları aradı.</p>

  <p class="calibre">"Hollywood mu?" dedi. "St. Sebastian kilisesi lütfen."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_57">-60-</h2>

  <p class="calibre"><span style="font-size: 1em;">Üç buçukta Crumley beni St. Sebastian'a bıraktı.</span><br /></p>

  <p class="calibre">Yüzümü inceledi ve yalnızca kafatasımı değil, içinde tangırda-yanlan da gördü.</p>

  <p class="calibre">"Kes artık!" diye emretti. "Suratında yine o sirk cambazlarınınkine benzeyen aptal, kibirli ifade var. Bu da sen tökezleyince ben düşeceğim demektir!"</p>

  <p class="calibre">"Crumley!"</p>

  <p class="calibre">"Allahım, nedir bütün bunlar, dün gece duvarın içinden, kemiklerin arasından kaçışımız, sürekli saklanan Roy, havayı değneğiyle dövüp hayaletleri kovalayan kör Henry ve bu gece yine korkup kapıma dayanabilecek olan Constance! Seni buraya getirmek benim fikrimdi! Ama şimdi uçurumdan atlamaya hazır I. Q.'su yüksek bir soytarı gibi duruyorsun karşımda!"</p>

  <p class="calibre">"Zavallı kutsal adam. Zavallı aptal. Zavallı rahip," diye cevap verdim.</p>

  <p class="calibre">"Yeter artık, ben gidiyorum!"</p>

  <p class="calibre">Ve Crumley basıp gitti.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_58">-61-</h2>

  <p class="calibre"><span style="font-size: 1em;">Boyutları küçük ama aksesuarları pırıl pırıl parlayan kilisede dolaştım. Durup, en az beş milyon dolar değerinde altın ve gümüş harcanmış olan sunağa baktım. Öndeki Isa heykeli eritilirse, U. S. Mint'in yarısını satın alabilecek değerdeydi. Haçtan gelen ışıktan gözlerim kamaşmış halde orda dururken arkamda Peder Kelly'yi duydum.</span><br /></p>

  <p class="calibre">"Biraz önce telefon eden problemli senarist siz misiniz?" diye seslendi sıraların karşısından.</p>

  <p class="calibre">İnanılmaz derecede parlak sunağı inceledim. "Bir sürü zengin inananınız olmalı, peder," dedim.</p>

  <p class="calibre">Arbuthnot, diye düşündüm.</p>

  <p class="calibre">"Hayır, burası boş bir zaman içindeki boş bir kilise." Peder Kelly koridordan yanıma geldi, koca elini uzattı. Uzun boyluydu, bir doksan filan, atletik yapılıydı. "Vicdanları devamlı sorun çıkaran birkaç üyemiz olduğu için şanslıyız. Paralarını kiliseye zorla bağışlıyorlar."</p>

  <p class="calibre">"Gerçeği saklamıyorsunuz, peder."</p>

  <p class="calibre">"Saklamasam iyi olur, yoksa Tanrı işimi bitirir." Güldü. "Ülserli günahkârlardan para almak hoş değil ama at yarışlarına yatırmalarından iyidir. Burda kazanma şansları daha yüksek, çünkü içlerine Allah korkusu sokuyorum. Ruh doktorları istedikleri kadar çene çalsınlar, ben bir höt dedim mi cemaatimin yansının donları düşüyor, öbür yarısı da geri giyiyorlar. Gelin oturun. Scotch alır mıydınız? Sık sık düşünürüm, Isa yaşasaydı, Scotch ikram eder miydi, biz de alır mıydık diye? İrlandalı mantığı. Bu taraftan buyrun.</p>

  <p class="calibre">Ofisinde iki tek koydu.</p>

  <p class="calibre">"Gözlerinizden bu meretten nefret ettiğiniz belli," diye gözlemledi rahip. "İçmeyin, o zaman. Surdaki stüdyoda bitirmek üzere oldukları şu aptal film için mi geldiniz? Fritz Wong söyledikleri kadar deli mi?"</p>

  <p class="calibre">"Bir o kadar da iyi."</p>

  <p class="calibre">"Bir yazarın patronunu övmesi ne hoş. Ben hiç övmezdim."</p>

  <p class="calibre">"Siz mi?!" diye bağırdım.</p>

  <p class="calibre">Peder Kelly güldü. "Genç bir adamken dokuz senaryo yazdım, hiçbiri gündüz gözüyle çekilmedi, veya çekilemedi. Otuz beşime kadar satmaya, bitirmeye, başlamaya, devam etmeye uğraştım. Sonra hepsinin canı cehenneme deyip o yaşta kiliseye katıldım. Zor oldu. Kilise benim gibi önüne geleni sokaktan toplamıyor. Ama ben ilahiyat fakültesini bitirmeyi başardım çünkü bir alay Hıristiyan dokümanter film üzerinde çalışmıştım. Peki ya siz?"</p>

  <p class="calibre">Gülmeye başladım.</p>

  <p class="calibre">"Komik olan ne?" diye sordu Peder Kelly.</p>

  <p class="calibre">"içimde öyle bir his var ki, stüdyodaki yazarların çoğu sizin yazarlık tecrübenizi bildiklerinden buraya sıvışıyorlar, günah çıkarmak için değil de cevaplar bulmak için. Bu sahneyi nasıl yazardın, şunu nasıl bitirirdin, nasıl düzeltirdin, nasıl-"</p>

  <p class="calibre">"Kayığı karaya oturtup tayfayı batırdınız!" Rahip viskisini içti, yine doldurdu, kıkır kıkır, sonra o ve ben, iki eski sinemacı gibi senaryo ülkesinde dolaşmaya başladık. Ben ona Mesih'imi anlattım, o bana İsa'sını anlattı.</p>

  <p class="calibre">Sonra, "senaryoyu yamamakla iyi etmişsin anlaşılan," dedi. "Ama iki bin yıl önceki oğlanlar da yama işi yapmışlar, Matta ile Yuhanna arasındaki farkı hatırlarsan."</p>

  <p class="calibre">Sandalyemde korkunç bir konuşma isteğiyle kıpırdandım, ama soğuk, kutsal kaynak suyu dağıtan bir rahibin üstüne kızgın yağ atmaya cesaret edemedim.</p>

  <p class="calibre">Ayağa kalktım. "Sağolasın, peder."</p>

  <p class="calibre">Uzattığım elime baktı. "Bir tabanca taşıyorsun," dedi rahat rahat, "ama ateşlemedin henüz. Otur şu sandalyeye."</p>

  <p class="calibre">"Bütün rahipler böyle mi konuşur?"</p>

  <p class="calibre">"İrlanda'da evet. Ağacın etrafında dans ettin ama hiç elma düşülmedin. Düşür."</p>

  <p class="calibre">"Şundan biraz alsam iyi olacak." Kadehi alıp bir fırt çektim. "Ee... Farz et ki ben Katoliğim..."</p>

  <p class="calibre">"Ediyorum."</p>

  <p class="calibre">"Günah çıkarma ihtiyacındayım-"</p>

  <p class="calibre">"Hep öyledirler."</p>

  <p class="calibre">"Ve buraya gece yarısı geliyorum."</p>

  <p class="calibre">"Tuhaf bir saat." Ama bir mum yandı gözlerinde.,</p>

  <p class="calibre">"Ve kapıyı çalıyorum-"</p>

  <p class="calibre">"Sahiden yapar miydin?" Hafifçe bana doğru eğildi. "Devam et."</p>

  <p class="calibre">"Beni içeri alır miydin?" diye sordum.</p>

  <p class="calibre">Sözlerim sandalyesini itip düşürmüşüm gibi bir etki yaptı.</p>

  <p class="calibre">"Bir zamanlar kiliseler her saatte açık değil miydi?" diye devam ettim.</p>

  <p class="calibre">"Çok uzun zaman önce," dedi çabucak, kaytararak.</p>

  <p class="calibre">"Demek, sana fena halde ihtiyacım olduğu bir gece gelsem, kapıyı açmazdın, peder?"</p>

  <p class="calibre">"Niye açmayayım?" Gözlerindeki mum ışığı parladı, sanki alevi büyütmek için fitili yükseltmişim gibi.</p>

  <p class="calibre">"Dünya tarihinin en kötü günahkârı için belki, peder?"</p>

  <p class="calibre">"Böyle bir yaratık olamaz." Dili bu sözcük üstünde dondu ama çok geç. Gözlerini çevirdi, kırptı. Cümlesini düzeltip bir daha denedi.</p>

  <p class="calibre">"Böyle bir kişi olamaz."</p>

  <p class="calibre">"Peki," diye devam ettim, "belanın kendi, Yuda gelse yalvarsa-"durdum- "geç vakit?"</p>

  <p class="calibre">"Iskariyot mu? Onun için uyanırdım, evet."</p>

  <p class="calibre">Teki peder, ya bu korkunç kayıp adam haftada bir gece değil de yılın çoğu gecesi kapını çalsa? Uyanır miydin, yoksa duymazlıktan mı gelirdin?"</p>

  <p class="calibre">Peder Kelly, tıpayı çekip patlatmışım gibi ayağa sıçradı. Yanağının ve saç diplerindeki derinin rengi soldu.</p>

  <p class="calibre">"Senin başka bir yere ihtiyacın var. Seni tutmayayım."</p>

  <p class="calibre">"Hayır, peder." Güçlü olmaya çalıştım. "Asıl senin benim gitmeme ihtiyacın var. Kapını biri çaldı-" diye devam ettim. "Yirmi yıl önce bu hafta, geç vakit. Uykunun arasında, kapının güm güm vurulduğunu işittin-"</p>

  <p class="calibre">"Yeter, duymak istemiyorum. Git burdan!"</p>

  <p class="calibre">Starbuck'ın dehşetli çığlığıydı sanki, Ahab'ın günahına lanet etmesi, büyük beyaz ete doğru son kez suya inmesiydi.</p>

  <p class="calibre">"Çık dışarı!"</p>

  <p class="calibre">"Dışarı ha? Sen dışarı çıktın, peder." Kalbim küt küt atıyordu, sandalyeden düşecektim nerdeyse. "Ve kazayı, kargaşayı ve kanı içeri aldın. Belki arabaların çarpıştığını da duymuştun. Sonra ayak seslerini, sonra gümleyen kapıyı, bağrışmaları. Belki kaza çığırından çıkmıştı, kaza idiyse. Belki doğru düzgün bir gece yarısı tanığına ihtiyaç vardı, görecek ama söylemeyecek birine. Gerçeği içeri aldın ve o gün bu gündür sakladın."</p>

  <p class="calibre">Ayağa kalktım, bayılacak gibiydim. Benim kalkışım, sanki tahterevallideymişiz gibi, rahibin bir kemik yığını gibi sandalyesine çökmesine sebep oldu.</p>

  <p class="calibre">"Tanık oldun, peder, değil mi? Çünkü sadece birkaç metre ötedeydi, 1934'de Hortlaklar gecesi, kurbanları buraya getirmediler mi?"</p>

  <p class="calibre">"Allah yardımcım olsun," diye inledi rahip, "evet."</p>

  <p class="calibre">Biraz önce cıvıl cıvıl konuşan Peder Kelly ateşli ruhunu teslim etti ve kat kat, et üstüne et, çöküverdi.</p>

  <p class="calibre">"Kalabalık onları buraya getirdiğinde hepsi de ölmüş müydü?"</p>

  <p class="calibre">"Hepsi değil," dedi rahip, şok içinde hatırlayarak.</p>

  <p class="calibre">"Sağol, peder."</p>

  <p class="calibre">"Ne için?" Anıların verdiği başağrısıyla gözlerini kapamıştı; yenilenen bir acıyla açtı iri iri.</p>

  <p class="calibre">"Neye bulaştığını biliyor musun?!"</p>

  <p class="calibre">"Sormaya korkuyorum."</p>

  <p class="calibre">"Evine git öyleyse, yüzünü yıka ve, günahkâr bir öğüt ama, sarhoş ol!"</p>

  <p class="calibre">"Bunun için çok geç. Peder Kelly, son duaları birine mi hepsine mi okudun?"</p>

  <p class="calibre">Peder Kelly başını öne arkaya salladı, hayaletleri korkutup kaçırmak istercesine.</p>

  <p class="calibre">"De ki okudum?!"</p>

  <p class="calibre">"Sloane adlı adam mı?"</p>

  <p class="calibre">"O ölmüştü. Ruhunu kutsadım onun."</p>

  <p class="calibre">"Öteki adam?"</p>

  <p class="calibre">"İri olan, ünlü, güçlü olan mı?"</p>

  <p class="calibre">"Arbuthnot," diye tamamladım.</p>

  <p class="calibre">"Onu suyla takdis edip üstünde haç çıkardım. Sonra da öldü."</p>

  <p class="calibre">"Buz gibi, ölü, sonsuza dek kaskatı, sahiden ölü müydü?"</p>

  <p class="calibre">"Allahım, ne biçim söylüyorsun!" Havayı içine çekip bıraktı: "Dediklerinin hepsi, evet!"</p>

  <p class="calibre">"Peki ya kadın?" diye sordum.</p>

  <p class="calibre">"O en kötüsüydü!" diye bağırdı, yeni bir solgunluk yanaklarındaki eski solgunluğu alevleyerek. "Sersem. Delirmiş gibi, ondan da beter. Zıvanadan çıkmış, geri konmaz şekilde. İkisi arasında kısılmış. Allahım, genç bir adamken gördüğüm oyunları hatırlatıyordu. Kar yağmaktadır. Korkunç solgun bir sessizliğe bürünmüş Ophelia suya adım atar, sanki boğulmaz da son bir deliliğin içine gömülür, bıçakla kesilmeyecek, sesle delinmeyecek kadar soğuk bir sessizlik. Ölüm bile o kadının yeni keşfedilmiş kışına nüfuz edemez. Anlıyor musun? Bunu bir ruh doktoru söylemişti bir zamanlar. Sonsuz kış. Çok az gezginin geri döndüğü kar ülkesi. Bayan Sloane, cesetler arasına sıkışmış, papaz evinde, nasıl kaçacağını bilmeden. Onun için kendi içine kapandı. Stüdyodakiler cesetleri getirdikleri gibi götürdüler."</p>

  <p class="calibre">Duvara konuşuyordu. Dönüp bana baktı, yüzünde korku ve nefret rüzgârları. "Bütün bunlar, bir saat filan sürdü. Ama bunca yıldır hâlâ hayalimde."</p>

  <p class="calibre">"Emily Sloane delirmiş miydi?"</p>

  <p class="calibre">"Bir kadın aldı götürdü onu, bir aktris. Adını unuttum. Emily Sloane götürdüklerini bilmiyordu. Ertesi hafta veya daha ertesi hafta ölmüş diye duydum."</p>

  <p class="calibre">"Hayır," dedim. "Üç gün sonra üçlü bir cenaze olmuş. Arbuthnot yalnız, Sloane'lar beraber, dediklerine göre."</p>

  <p class="calibre">Rahip hikâyesini toparladı. "Önemli değil. Kadın öldü."</p>

  <p class="calibre">"Çok önemli." Öne eğildim! "Nerde öldü?"</p>

  <p class="calibre">"Bildiğim tek şey sokağın karşısındaki morga gitmediği."</p>

  <p class="calibre">"Bir hastaneye gitti öyleyse?"</p>

  <p class="calibre">"Bütün bildiğimi söyledim."</p>

  <p class="calibre">"Hayır, peder hepsini değil-"</p>

  <p class="calibre">Papaz evinin penceresine yürüdüm,, çakıllı avluya, içeri giren yola baktım.</p>

  <p class="calibre">"Geri gelsem, aynı hikâyeyi anlatır miydin?"</p>

  <p class="calibre">"Sana hiçbir şey anlatmamalıydım! Yeminlerimi çiğnedim!"</p>

  <p class="calibre">"Hayır, söylediklerinin hiçbiri özel olarak anlatılmadı. Sadece oldu. Sen de gördün. Bunca zaman sonra bana itiraf etmen senin için de iyi oldu."</p>

  <p class="calibre">"Git." Rahip iç geçirdi, bir içki daha koydu, kafasına dikti. Ama yanaklarına renk gelmedi. Aksine daha da çekildi etleri. "Çok yorgunum."</p>

  <p class="calibre">Papaz evinin kapısını açtım, holden mücevherler, altın ve gümüşle parlayan sunağa doğru baktım.</p>

  <p class="calibre">"Nasıl oluyor da böyle ufak bir kilisenin içi böylesine zengin süslemelerle dolu?" dedim. "Vaftiz kurnası bile bir kardinali zengin edip bir papayı seçtirmeye yeter."</p>

  <p class="calibre">"Bir zamanlar," Peder Kelly boş bardağa baktı, "seni büyük bir memnuniyetle cehennem ateşlerine devredebilirdim."</p>

  <p class="calibre">Bardak parmaklarından kaydı. Kınlan parçalan toplamak için eğilmedi bile. "Hoşçakal," dedim.</p>

  <p class="calibre">Gün ışığına adım attım.</p>

  <p class="calibre">Kilisenin arkasından kuzeye uzanan iki boş bahçenin ve bir üçüncüsünün ötesinde, sıcak bir rüzgârda, yabani otlar, uzun çimenler, yonca ve ayçiçekleri sallanıyordu. Biraz ötede de iki katlı beyaz, ahşap bir ev vardı. İsminin neon ışıklan sönüktü: HOLLYHOCK EVİ SANATORYUMU.</p>

  <p class="calibre">Otların arasındaki yolda iki hayalet gördüm.</p>

  <p class="calibre">Biri ötekini sürükleyen, götüren iki kadın.</p>

  <p class="calibre">"Bir aktris," demişti Peder Kelly. "Adını unuttum."</p>

  <p class="calibre">Otlar kuru bir fısıltıyla yolda kıpırdaştılar.</p>

  <p class="calibre">Hayalet bir kadın yalnız başına geri döndü yola, ağlayarak.</p>

  <p class="calibre">"Constance-?" diye seslendim usulca.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_59">-62-</h2>

  <p class="calibre">Gower'dan aşağı yürüyüp stüdyo kapısından baktım.</p>

  <p class="calibre">Nazi Almanya'sının son günlerinde yeraltı sığınağındaki Hitler, diye düşündüm.</p>

  <p class="calibre">Alevler içindeki Roma ve daha çok meşale arayan Nero.</p>

  <p class="calibre">Banyosunun içinde bileklerini kesen, hayatının akıp tükenmesini seyreden Marcus Aurelius.</p>

  <p class="calibre">Sırf biri, bir yerde, emirler yağdırdığı, boyacılar tuttuğu için - ellerinde tonlarca boya ve şüpheli toz zerreciklerini emip yok eden dev elektrikli süpürgeler olan adamlar.</p>

  <p class="calibre">Koca stüdyonun sadece bir kapısı açıktı, üç nöbetçi dikkat kesilmiş, giren çıkan boyacı ve temizlikçilerin yüzlerini kontrol ediyorlardı.</p>

  <p class="calibre">O anda Stanislau Groc parlak İngiliz Morgan'ıyla kapıya dayandı, motoru bağırttı, kendi de bağırdı: "Dışarı!"</p>

  <p class="calibre">"Olmaz, efendim," dedi nöbetçi sakin sakin. "Emir yukarıdan. Önümüzdeki iki saat süresince kimse stüdyodan çıkamaz."</p>

  <p class="calibre">"Ama ben Los Angeles şehri vatandaşıyım! Bu lanet dukalığın değil!"</p>

  <p class="calibre">"Yani," dedim parmaklığın arasından, "içeri girersem, bir daha çıkamaz mıyım?"</p>

  <p class="calibre">Nöbetçi beresine dokundu ve adımı söyledi. "Siz girip çıkabilirsiniz. Emirler böyle."</p>

  <p class="calibre">"Garip," dedim. "Neden ben?"</p>

  <p class="calibre">"Allah kahretsin!" Groc arabasından inmeye davrandı. Parmaklıktaki ufak kapıdan içeri girip Groc'un Morgan'ın kapısını açtım.</p>

  <p class="calibre">"Beni Maggie'nin montaj odasına bırakabilir misin? Geri dönene kadar vakit geçer, o zaman çıkmana izin verirler."</p>

  <p class="calibre">"Hayır. Kapana kısıldık," dedi Groc. "Bu gemi bir haftadır su alıyor ve cankurtaran sandalı yok. Sen de kaç boğulmadan!"</p>

  <p class="calibre">"Sakin olun," dedi nöbetçi, "paranoyaya gerek yok."</p>

  <p class="calibre">"Şuna bak!" Groc'un yüzü kireç beyazıydı. "Büyük stüdyo nöbetçi psikiyatrı! Hadi bin. Bu son yolculuğun olacak!"</p>

  <p class="calibre">Duraksadım, binbir duyguyla gölgelenmiş yüzüne baktım. Groc'un genelde cesur ve küstah cephesinin bütün parçaları eriyordu. TV ekranında görünen deneme yayını gibiydi, bir bulanık, bir aydınlık, sonra silik. Arabaya binip kapıyı çekmemle deli gibi fırlaması bir oldu.</p>

  <p class="calibre">"Hey, acelen ne!"</p>

  <p class="calibre">Sesli sahnelerin yanından geçtik. Her biri sonuna kadar açılmış havalanıyordu. En az altı tanesinin dış cephesi boyanıyordu. Eski setler yıkılıp dışarı, gün ışığına taşınıyordu.</p>

  <p class="calibre">"Başka bir gün olsa," diye bağırdı Groc motorun gürültüsü arasında, "çok hoşuma giderdi bu iş. Kaos benim gıdamdır. Borsa mı düştü? Vapurlar mı battı? Harika. 1946'da Dresden'e geri döndüm, sırf mahvolmuş binaları ve bombardımandan şok olmuş insanları görmek için."</p>

  <p class="calibre">"Sahi mi?!"</p>

  <p class="calibre">"Görmek istemez miydin? Veya 1940'ta Londra'daki yangınları. İnsanoğlu ne zaman iğrenç bir şey yapsa ben mutlu oluyorum!"</p>

  <p class="calibre">"İyi şeyler mutlu etmiyor mu seni? Sanatçı ruhlu insanlar, yaratıcı kadın ve erkekler?"</p>

  <p class="calibre">"Hayır, hayır." Groc hızlandı. "Onlar ruhumu sıkıyor. Aptallıklar arasında bir durgunluk. Manzarayı", kesik gülleri ve natürmortlarıyla bozan birkaç saf enayinin varlığı, yeraltı makinelerini yağlayan ve dünyayı mahvoluşa sürükleyen mağara adamlarının, cüce soluncanların, yılanların varlığını daha da belirginleştiriyor. Kıtalar geniş birer çamur deryası olduğu için, koca bir çift çizme alıp içinde yuvarlanmaya karar verdim yıllar önce. Ama bu bir rezalet; aptal bir fabrikanın içine kilitlendik kaldık şimdi. Onlara gülmek istiyorum, onlar tarafından yok edilmek değil. Sıkı tutun!" Keskin bir dönüş yapıp Golgota'yı geçtik.</p>

  <p class="calibre">Küçük bir çığlık attım.</p>

  <p class="calibre">Çünkü Golgota yok olmuştu.</p>

  <p class="calibre">İlerde, yakma makinesinden kara kara dumanlar yükseliyordu.</p>

  <p class="calibre">"Üç haç yanıyor olmalı," dedim.</p>

  <p class="calibre">"Güzel!" Groc burun kıvırdı. "Acaba H. İ. bugün Gece Yurdu'nda mı uyuyacak?"</p>

  <p class="calibre">Başımı çevirip baktım.</p>

  <p class="calibre">"H. İ.'yi iyi tanır mısın?"</p>

  <p class="calibre">"Şarapçı Mesih'i mi? Onu ben yarattım! Başkalarının kaşlarını, göğüslerini yaptığım gibi, İsa'nın ellerini de ben yaptım! Fazla etleri sıyırdım parmaklarını ince göstermek için: Kurtarıcı'nın elleri. Neden olmasın? Din bir şaka değil mi zaten? İnsanlar kurtulduklarını sanıyorlar. Bizse kurtulmadıklarını biliyoruz. Ama dikenli taç insanlara dokunuyor, çivi yaralan!" Groc gözlerini kapadı, nerdeyse bir telefon direğine çarpıyorduk, direksiyonu kırdı ve durdu.</p>

  <p class="calibre">"Senin yaptığını tahmin ermiştim," dedim nihayet.</p>

  <p class="calibre">"Isa rolünü oynayacaksan, o olmalısın! Sana Rönesans sergilerine layık çivi izleri yapacağım demiştim H. İ.'ye! Sana Masaccio'nun, Da Vinci'nin, Michelangelo'nun yaralarını dikeceğim. Pieta'nın mermer etinden! Ve gördüğün gibi, özel günlerde-"</p>

  <p class="calibre">"Yaralar kanıyor."</p>

  <p class="calibre">Arabanın kapısını açtım. "Yolun geri kalanını yürüyeceğim."</p>

  <p class="calibre">"Hayır, hayır," diye özür diledi Groc, tiz sesiyle gülerek. "Sana ihtiyacım var. Ne terslik! Beni sonra ön kapıdan çıkarman için. Git Botwin'le konuş, sonra da basıp gidelim."</p>

  <p class="calibre">Kapıyı yarı açık tuttum kararsızca. Groc öylesine neşeli bir panik içinde görünüyordu ki - isteri noktasına varacak kadar neşeli-bir şey söylemeden kapıyı geri kapadım. Tekrar yola koyulduk.</p>

  <p class="calibre">"Sor, sor," dedi Groc.</p>

  <p class="calibre">"Peki." Bir denemeye karar verdim." Ya güzelleştirdiğin onca yüz?"</p>

  <p class="calibre">Groc gaz pedalına bastı.</p>

  <p class="calibre">"Onlara sonsuza kadar kalacak dedim, aptallar da inandı. Her neyse, artık emekliye ayrılıcam, şu kapıdan bir çıkabilsem! Yarma bir gemi bileti aldım, dünya turu. Otuz yıl sonra kahkahalarım yılan olup beni sokmaya kalktı. Manny Leiber? Her an ölebilir. Dok? Biliyor muydun, gitti.''</p>

  <p class="calibre">"Nereye?"</p>

  <p class="calibre">"Kim bilir?" Ama Groc'un gözleri kuzeye, stüdyonun mezarlık duvarına doğru kaydı. "Belki aforoz edilmiştir."</p>

  <p class="calibre">İlerledik. Groc başıyla ileri doğru işaret etti. "Maggie Botwin'i severim ama. O da benim gibi mükemmeliyetçi bir cerrah."</p>

  <p class="calibre">"Sana pek benzemiyor."</p>

  <p class="calibre">"Benzese çoktan ölmüştü. Ya sen? Eh, hayal kırıklığı zamanla olur. Bir budala alayını önüne katıp mayın tarlalarından geçtiğini anlayana kadar yetmişi bulursun. Filmlerin unutulup gidecek."</p>

  <p class="calibre">"Hayır," dedim.</p>

  <p class="calibre">Groc kararlı çeneme, inatçı üst dudağıma baktı.</p>

  <p class="calibre">"Hayır," diye kabullendi. "Tam bir budala aziz havası var sende. Senin filmlerin unutulmaz."</p>

  <p class="calibre">Bir köşeden daha döndük; marangozhaneyi işaret ettim, temizlikçileri, boyacıları: "Kim emir verdi bu işler için?"</p>

  <p class="calibre">"Manny elbette."</p>

  <p class="calibre">"Manny'ye kim emir verdi? Burda emirleri asıl veren kim? Aynanın arkasındaki biri mi? Duvarın içindeki biri mi?"</p>

  <p class="calibre">Groc çabucak frene basıp ileri baktı. Kulaklarının çevresindeki ince, temiz dikiş izlerini görebiliyordum.</p>

  <p class="calibre">"Bu sorunun cevabı yok."</p>

  <p class="calibre">"Yok mu?" dedim. "Etrafıma bakınca ne görüyorum? Sekiz film prodüksiyonunun tam ortasında bir stüdyo. Biri dev bir film, İsa epiğimiz, sadece iki günlük çekimi kaldı. Ve birdenbire, birinin kaprisi tutuyor ve 'kapıları kapayın' diyor. Bir boya badana, temizlik faaliyeti başlıyor. Günde en az doksan-yüz bin dolarlık bütçesi olan bir stüdyoyu kapamak delilik bence. Sebep ne?"</p>

  <p class="calibre">"Ne?" dedi Groc sessizce.</p>

  <p class="calibre">"Dok'a bakıyorum, deniz anası gibi, zehirli ama omurgası yok. Manny'ye bakıyorum, kıçı ancak bebek iskemlesi kadar büyük. Sen? Maskenin altında bir maske, onun altında bir maske daha var. Hiçbirinizde bütün stüdyoyu yıkacak dinamit lokumları veya elektrikli pompa silindiri yok. Ama yıkılıveriyor yine de. Bir beyaz balina kadar büyük bir stüdyo görüyorum. Zıpkınlar uçuyor. Demek ki gerçekten manyak bir kaptan var."</p>

  <p class="calibre">"Söyle o zaman," dedi Groc, "Ahab kim?"</p>

  <p class="calibre">"Mezarlıkta bir merdivenin üstünde duran ölü bir adam, aşağı bakıyor, emirler veriyor. Hepiniz de uyuyorsunuz," dedim. Groc iri siyah gözlerini üç defa kırptı ağır ağır, iguana gibi.</p>

  <p class="calibre">"Ben uymuyorum," dedi gülümseyerek.</p>

  <p class="calibre">"Neden?"</p>

  <p class="calibre">"Çünkü, budalacığım." Groc'un yüzü ışıldadı, göğe baktı. "Düşün bir kere! Senin, şu merdivenin üstünde durup, yağmur altında duvarın öteki tarafına bakan ölü adamını yaparak başkalarının yüreğine indirecek zekâya sahip sadece iki dâhi var!" Groc gülme krizine tutuldu bunu söyleyince, nerdeyse katılıyordu. "Öyle bir yüzü kim yapabilir?"</p>

  <p class="calibre">"Roy Holdstrom!"</p>

  <p class="calibre">"Evet! Bir de?"</p>

  <p class="calibre">"Lenin'in-" diye kekeledim- "Lenin'in makyajcısı?"</p>

  <p class="calibre">Stanislau Groc pırıl pırıl gülümsemesini bana çevirdi.</p>

  <p class="calibre">"Stanislau Groc," dedim uyuşmuş gibi,"... sen."</p>

  <p class="calibre">Başını tevazuyla eğdi.</p>

  <p class="calibre">Sen! diye düşündüm. Mezarların arasında saklanan Canavar değil, merdivene tırmanıp Arbuthnot korkuluğunu yerleştiren ve stüdyoyu şok eden o değil! Groc, gülen adam, yüzüne sonsuz bir sırıtış dikili minik Conrad Veidt!</p>

  <p class="calibre">"Neden?" dedim.</p>

  <p class="calibre">"Neden mi?" Groc sırıttı. "Tabii ki ortalığı biraz hareketlendirmek için! Burası yıllardır nasıl sıkıcı oldu bilemezsin! Dok iğnelerle bozmuş. Manny kıçını yırtıyor. Bense, bu aptallar gemisinde yeterince neşelenemiyorum. Ne yapmalı? Ölüleri diriltmeli! Ama sen oyunumu bozdun, cesedi bulup kimseye söylemedin. Sokaklara dökülüp herkese ilan edersin diye ummuştum. Ama sen içine kapandın. Stüdyoyu mezarlığa getirmek için isim vermeden birkaç telefon etmek zorunda kaldım. İşte o zaman çıngar çıktı! Kıyamet koptu!"</p>

  <p class="calibre">"Roy'la beni Canavar'ı görelim diye Brown Derby'ye götüren notu da mı sen yolladın?"</p>

  <p class="calibre">"Evet."</p>

  <p class="calibre">"Hepsi de," dedim inanmazlıkla, "şaka olsun diye mi?"</p>

  <p class="calibre">"Tam değil. Dikkat etmişsindir, stüdyo San Andreas fayı olarak bilinen o açgözlü çatlağın üzerine kurulu, depreme çok elverişli. Sarsıntıları aylar önce hissettim. Onun için merdiveni dikip ölüleri dirilttim. Maaşımı da dirilttim denebilir tabii."</p>

  <p class="calibre">"Şantaj," diye fısıldadı Crumley beynimin içinde.</p>

  <p class="calibre">Groc anlattıklarından büyük mutluluk duyuyordu: "Manny'yi korkuttum, Dok'u, H. İ.'yi, herkesi, Canavar'ı bile!"</p>

  <p class="calibre">"Canavar mı? Onu da mı korkutmak istedin?!"</p>

  <p class="calibre">"Neden olmasın? Topunu birden. Tıkır tıkır ödettim, işin arkasında benim olduğumu öğrenmedikleri sürece. İsyan çıkar, rüşveti kap ve kaç!"</p>

  <p class="calibre">"Yani," dedim, "Arbuthnot'un geçmişi, ölümü hakkında her şeyi biliyorsun demektir. Zehirlenmiş miydi? Olay o muydu?"</p>

  <p class="calibre">"Ah," dedi Groc, "varsayımlar, tahminler."</p>

  <p class="calibre">Şu dünya turu biletini aldığını kaç kişi biliyor?"</p>

  <p class="calibre">"Sadece sen, zavallı kederli sevimli lanetli çocuk. Ama galiba biri anladı. Yoksa niye ön kapıyı kapatıp beni içeri kıstırsınlar?"</p>

  <p class="calibre">"Evet," dedim. "İsa'nın mezarım kerestelerle beraber söküp çıkardılar. Yanına bir de ceset lazım."</p>

  <p class="calibre">"Ben," dedi Groc, rengi attı.</p>

  <p class="calibre">Yanımıza bir stüdyo polis arabası gelmişti.</p>

  <p class="calibre">Bir nöbetçi sarktı dışarı.</p>

  <p class="calibre">"Manny Leiber sizi istiyor."</p>

  <p class="calibre">Groc çöktü, eti kanma, kanı ruhuna, ruhu boşluğa.</p>

  <p class="calibre">"Buldular," diye fısıldadı Groc.</p>

  <p class="calibre">Manny'nin ofisini, masanın arkasındaki aynayı ve aynanın gerisindeki yeraltı mezarlarını düşündüm.</p>

  <p class="calibre">"Durma kaç," dedim.</p>

  <p class="calibre">"Budala," dedi Groc. "Nereye kadar gidebilirim ki?" Groc titreyen parmaklarını elime koydu. "Sen enayinin tekisin. Ama iyi bir enayi. Hayır, şu andan itibaren benim yanımda görünen herkes, sifonu çektikleri zaman kaybolur gider. Al."</p>

  <p class="calibre">Evrak çantasını koltuğun üstüne koydu, açtı ve kapadı. Yüz dolarlık banknotlar gözüme çarptı bir an.</p>

  <p class="calibre">"Al bunu," dedi Groc. "Artık bana faydası yok. iyi sakla. Hayatının sonuna kadar seni idare eder."</p>

  <p class="calibre">"Hayır, sağol!"</p>

  <p class="calibre">Bacağımı itekledi. Bacağımı çektim, dizime buzdan bir hançer 250 saplanmış gibi.</p>

  <p class="calibre">"Enayi," dedi. "Ama iyi bir enayi."</p>

  <p class="calibre">İndim.</p>

  <p class="calibre">Polis arabası öne geçti, motoru pat pat öksürdü, korna çaldı bir kez, sessizce. Groc önce arabaya, sonra bana baktı, kulaklarıma, göz kapaklanma, çeneme.</p>

  <p class="calibre">"Derin daha bir otuz yıl takviye istemez."</p>

  <p class="calibre">Ağzından acılık akıyordu. Gözlerini çevirdi, direksiyona çengel gibi kavrayan parmaklarıyla sarıldı ve uzaklaşıp gitti.</p>

  <p class="calibre">Polis arabası köşeyi döndü, onun arabası da arkasından, stüdyonun arka duvarına doğru ilerleyen küçük bir cenaze korteji gibi.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_60">-63-</h2>

  <p class="calibre">Maggie Botwin'in sürüngenler sarayının basamaklarını tırmandım. Yere atılmış sahnelerden, çöp tenekesinde veya yerde kıvrılmış duran film şeritlerinden dolayı böyle derlerdi.</p>

  <p class="calibre">Küçük oda boştu. Eski hayaletler uçup gitmişti. Yılanlar yeraltında bir yerlere saklanmıştı.</p>

  <p class="calibre">Boş rafların ortasında durdum, etrafıma bakındım; sonra sessiz Moviola'sının üstüne iliştirilmiş bir not buldum.</p>

  <p class="calibre">SEVGİLİ DÂHİ. SON İKİ SAATTİR SENİ ARAMAYA ÇALIŞTIM. JERICHO SAVAŞINI TERK EDİP KAÇTIK. SON MÜCADELEYİ TEPEDEKİ SIĞINAĞIMDA VERECEĞİZ. ARA. GEL! SIEG HEIL, FRITZ, VE KARIN DEŞEN JACQUELINE.</p>

  <p class="calibre">Notu katlayıp telefon defterimin arasına koydum yaşlandığımda okurum diye. Basamakları inip stüdyodan çıktım. Görünürde hücum alayı filan yoktu.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_61">-64-</h2>

  <p class="calibre"><span style="font-size: 1em;">Sahilde yürürken Crumley'ye rahibi, otların yolu ve uzun yıllar önce orda yürüyen iki kadını anlattım.</span><br /></p>

  <p class="calibre">Constance Rattigan'ı plajda bulduk. Onu ilk defa kumda yatarken görüyordum. Hep ya denizde ya havuzunda olurdu. Şimdi ikisinin arasında yatıyordu, ne denize ne de eve girmeye gücü yokmuş gibi. Öylesine terk edilmiş, çaresiz bir hali vardı ki yüreğim cız etti.</p>

  <p class="calibre">Yanına kuma çömeldik, gözleri kapalı bizi hissetmesini bekledik.</p>

  <p class="calibre">"Yalan söyledin bize," dedi Crumley.</p>

  <p class="calibre">Gözleri kapaklarının altında döndü. "Hangi yalanı söylüyorsun?"</p>

  <p class="calibre">"Yirmi yıl önceki şu gece yarısı partisinin ortasında kaçmandan söz ediyorum. Halbuki sonuna kadar kaldın."</p>

  <p class="calibre">"Ne yaptım?" Başını yana çevirdi. Gri denize bakıp bakmadığını göremiyorduk, erken bir akşamüstü sisi toplanıyordu güzelim günü bozmak için.</p>

  <p class="calibre">"Seni kaza mahalline getirdiler, bir arkadaşının yardıma ihtiyacı vardı."</p>

  <p class="calibre">"Benim hiç arkadaşım olmadı."</p>

  <p class="calibre">"Yapma, Constance," dedi Crumley, "gerçekler var elimde. Kaç zamandır gerçek topluyorum. Gazetelerde aynı gün üç cenaze yapıldı diye yazıyor. Ama asıl kaza yerinin hemen yanındaki kilisedeki Peder Kelly Emily Sloane'ın cenazelerden sonra öldüğünü söylüyor. Mahkeme emriyle Sloane'ların mezarına girsem ne bulurum dersin? Bir ceset mi, iki ceset mi? Bence bir, peki Emily nereye gitti? Onu kim götürdü? Sen mi? Kimin emriyle?"</p>

  <p class="calibre">Constance Rattigan'ın vücudu titredi. Aniden ortaya çıkan eski bir üzüntü mü, yoksa etrafımızı saran pus yüzünden mi anlayamadım.</p>

  <p class="calibre">"Sersem bir hafiye için bayağı zekisin," dedi.</p>

  <p class="calibre">"Hayır, sadece ara sıra kuş yuvasına düşer, tek bir yumurta bile kırmam. Peder Kelly senarist arkadaşımıza Emily Sloane'ın aklını yitirdiğini söylemiş. Onun için biri onu götürmek zorunda kalmış-O sen miydin?"</p>

  <p class="calibre">"Tanrı yardımcım olsun," diye fısıldadı Constance Rattigan. Bir dalga kırıldı sahilde. Denizin üstündeki sis tabakası kalınlaştı. "Evet..."</p>

  <p class="calibre">Crumley sessizce başını salladı ve: "Büyük, korkunç, Allah bilir dev bir örtbas olmuş olay yerinde. Biri fakirlere yardım kutusunu mu doldurdu? Ne bileyim, stüdyo sunağı yeniden dekore etmeye, dullara ve yetimlere sonsuza dek aylık bağlamaya mı söz verdi? Senin Emily Sloane'ı ordan götürdüğünü unutması için rahibe her hafta akıl almaz bir servet mi döktü?"</p>

  <p class="calibre">Constance doğrulup oturdu, koca koca açılmış gözleriyle ufku tarayarak, "bu işin sadece bir kısmıydı," diye mırıldandı.</p>

  <p class="calibre">"Rahip kazanın kilisenin önünde değil de sokağın yüz metre kadar aşağısında olduğunu, dolayısıyla Arbuthnot'un öteki arabaya çarptığını, düşmanını öldürdüğünü, düşmanının karısının da onlar ölünce çıldırdığını görmediğini söylemesi için de bir sürü, bir sürü para mı verdi, ha?"</p>

  <p class="calibre">"Aşağı yukarı-" diye mırıldandı Constance Rattigan, başka bir zamandan, "böyle oldu."</p>

  <p class="calibre">"Sen de bir saat sonra Emily Sloane'ı kiliseden alıp götürdün mü, ölmekten beter olmuş kadını ayçiçekleriyle ve satılık tabelalarıyla dolu boş bir arsadan geçirdin mi?"</p>

  <p class="calibre">"Her şey o kadar uygun, o kadar elverişliydi ki, komediydi resmen," diye hatırladı Constance gülmeden, yüzü kapkara. "Mezarlık, cenaze salonu, şipşak bir cenaze için kilise, boş arsa, yol ve Emily. O zaten uçup gitmişti, tek yaptığım şey onu idare etmek oldu."</p>

  <p class="calibre">"Peki, Constance," dedi Crumley, "Emily Sloane hâlâ yaşıyor mu?"</p>

  <p class="calibre">Constance yüzünü kare kare çevirdi, cansız bir kukla gibi, on saniye arayla kareden kareye geçti ve sonunda yüz yüze geldik, ama bakışları beni delip geçti, gözleri başka yere odaklanmıştı.</p>

  <p class="calibre">"Mermer bir heykele en son ne zaman çiçek götürdün?" dedim. "Çiçekleri, seni görmeyen, mermerin içinde, bütün o sessizliğin içinde yaşayan bir heykele, ne zamandı?"</p>

  <p class="calibre">Tek bir damla gözyaşı yuvarlandı Constance Rattigan'ın sağ gözünden.</p>

  <p class="calibre">"Her hafta giderdim. Suyun altından bir buzdağı gibi başını çıkarıp eriyeceğini umuyordum hep. Ama sessizliğe, teşekkür edilmemeye dayanamaz oldum bir süre sonra. Ben de ölüymüşüm hissine kapılıyordum onun yanında."</p>

  <p class="calibre">Başı yine kare kare dönüp öbür yana hareket etti, geçen seneye veya daha önceki senelere ait bir anıya doğru.</p>

  <p class="calibre">"Sanırım," dedi Crumley, 'biraz daha çiçek götürmenin vakti geldi, ha?"</p>

  <p class="calibre">"Bilmiyorum."</p>

  <p class="calibre">"Biliyorsun. Hollyhock Evi'ne ne dersin?"</p>

  <p class="calibre">Constance Rattigan ayağa fırladı, dalgalara baktı, ileri atılıp, denize daldı. "</p>

  <p class="calibre">"Yapma!" diye bağırdım.</p>

  <p class="calibre">Çünkü aniden bir korku girdi içime. Deniz en iyi yüzücüleri bile alır geri vermezdi bazen.</p>

  <p class="calibre">Kıyıya koşup ayakkabılarımı çıkarmaya başladım, o anda Constance bir fok gibi su püskürterek ve bir köpek gibi silkinerek dalgaların arasından fırladı ve yere attı kendini. Sert, ıslak kuma çarptığı zaman durdu ve kustu. Ağzından patlayıverdi, tıpa gibi. Ayağa kalktı, elleri kalçasında, kıyının üstündeki öbeğe baktı dalgalar alıp götürürken.</p>

  <p class="calibre">"Vay canına," dedi merakla. "Bunca yıldır içimde kalmış."</p>

  <p class="calibre">Dönüp beni süzdü aşağıdan yukarı, yanaklarına renk geldi yavaş yavaş. Parmaklarıyla üstüme su sıçrattı, ferahlatmak istercesine.</p>

  <p class="calibre">"Yüzmek," diye okyanusu gösterdim, "seni hep iyileştirir mi?"</p>

  <p class="calibre">"iyileştirmediği gün bir daha çıkmayacağım," dedi sessizce. "Kısa bir yüzme, kumda kısa bir süre yatmak işe yarıyor. Arbuthnot veya Sloane için elimden bir şey gelmez. Çürüyüp gittiler. Veya Emily Wickes-"</p>

  <p class="calibre">Durdu, ismi değiştirdi, "Emily Sloane."</p>

  <p class="calibre">"Wickes yeni adı mı, Hollyhock Evi'nde yirmi yıldır kullandığı ad?" diye sordu Crumley.</p>

  <p class="calibre">"Midem rahatladı, şimdi biraz şampanya içelim. Hadi gelin."</p>

  <p class="calibre">Mavi çinili havuzunun yanında bir şişe açıp kadehlerimizi doldurdu.</p>

  <p class="calibre">"Emily Wickes Sloane'ı bunca yıl sonra ölü veya diri kurtarmak isteyecek kadar aptal mısınız?"</p>

  <p class="calibre">"Kim engel olacak?" dedi Crumley.</p>

  <p class="calibre">"Bütün stüdyo! Yo, belki sadece onun orda olduğunu bilen üç kişi. Kendinizi tanıtmanız lazım. Hollyhock Evi'ne Constance Rattigan olmadan kimse giremez. Bakmayın bana öyle. Size yardım edeceğim."</p>

  <p class="calibre">Crumley şampanyasını içip, "son bir şey daha," dedi. "O gece sorumluluğu üstüne kim aldı, yirmi yıl önce. Zor bir iş olmalı. Kim-?"</p>

  <p class="calibre">"Kim mi yönetti? Yönetilmesi gerekiyordu tabii. İnsanlar birbirinin üstünden atlıyor, çığlık çığlığa bağırıyordu. Suç ve Ceza, Savaş ve Barış gibiydi. Birisinin bağırması gerekiyordu: Oraya değil buraya! Bütün o çığlıkların ve kanın arasında, Tanrıya şükür, o gece sahneyi, oyuncuları, stüdyoyu kurtardı, kamerasında film olmaksızın. Dünyanın yaşayan en büyük Alman yönetmeni."</p>

  <p class="calibre">"Fritz Wong!?" diye patladım.</p>

  <p class="calibre">"Fritz," dedi Constance Rattigan, "Wong."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_62">-65-</h2>

  <p class="sgc1" style="text-align: left;"><span style="font-size: 1em; text-align: justify;">Fritz'in Beverly Hills Oteli'nden yukarı, Mulholland'a doğru yarı yoldaki kartal yuvası, Los Angeles'in uçsuz bucaksız zeminindeki on milyon ışığa.bakıyordu. Villasının önündeki uzun, şık, mermer verandadan on beş mil ötede inmeye hazırlanan jetler görünüyordu, parlak meşaleler, dakika başı düşen göktaşları gibi.</span><br /></p>

  <p class="calibre">Fritz Wong evinin kapısını sonuna kadar açıp gözlerini kırpıştırdı, beni görmemiş gibi yaparak.</p>

  <p class="calibre">Monoklünü cebimden çıkarıp eline verdim. Kapıp gözüne sıkıştırdı.</p>

  <p class="calibre">"Küstah piç." Monokl, sağ gözünde bir giyotin bıçağı gibi pırıldadı. "Geldin demek! Geleceğin-büyüğü yakında-kaybolacak olanı sinir etmek için geliyor. Tahta çıkan kral eski prensi deviriyor. Aslanlara Daniel'a ne söyleyeceklerini Öğreten yazar, onlara ne yapacaklarını öğreten terbiyeciyi ziyaret ediyor. Ne arıyorsun bur-da? Film kaput!"</p>

  <p class="calibre">"İşte sayfalar." İçeri girdim. "Maggie? İyi misin?"</p>

  <p class="calibre">Maggie salonun bir köşesinden başını salladı, solgundu, ama düzelmeye başlamıştı.</p>

  <p class="calibre">"Fritz'i boşver," dedi. "İçi balıkyağı ve ciğerli sosis doludur."</p>

  <p class="calibre">"Git Kesici'yle otur ve çeneni kapa," dedi Fritz, monoklü sayfalarımda delikler açarak.</p>

  <p class="calibre">Hitler'in duvardaki resmine baktım ve topuklarımı birleştirdim, "Baş üstüne!"</p>

  <p class="calibre">Fritz bana baktı öfkeyle. "Aptal! O manyak boyacının resmi bana kaçtığım büyük piçleri hatırlatmak için duruyor orda, onlardan kaçıp küçüklerine çattım. Ulu Tanrım, Maximus Filmleri'nin cephesi Brandenburg Kapısı'na benziyor. Sitzfltisch'ı,oturt!"</p>

  <p class="calibre">Sitzfleisch'u oturttum ve soluğum kesildi bir anda.</p>

  <p class="calibre">Çünkü Maggie Botwin'in biraz arkasında şimdiye kadar gördüğüm en inanılmaz dini tapınak duruyordu. St. Sebastian'daki altın ve gümüş sunaktan daha parlak, daha büyük, daha güzeldi.</p>

  <p class="calibre">"Fritz," diye bir çığlık attım.</p>

  <p class="calibre">Çünkü bu göz kamaştırıcı tapınağın içinde kristal tabakaları ve parlak cam borular üstüne raf raf istiflenmiş creme de menthe'lar, brendiler, viskiler, konyaklar, portolar, Burgundi'ler, Bordeaux'lar duruyordu. İçinde ışıl ışıl şişe sürüleri yüzen bir denizaltı mağarası gibi parıldıyordu. Üstünde ve çevresinde yüzlerce İsveç, Lalique ve Waterford kristalinden kadeh asılıydı. Bir tören tahtı gibiydi, on dördüncü Louis'nin doğduğu yer, Mısırlı bir güneş kralının mezarı, Napolyon'un İmparatorluk Taç Giyme Kürsüsü'ydü. Noel akşamı durup bakılan bir oyuncakçı dükkânının vitriniydi-</p>

  <p class="calibre">"Bildiğin gibi," dedim, "ben pek içmem."</p>

  <p class="calibre">Fritz'in monoklü düştü. Yakalayıp yerine taktı.</p>

  <p class="calibre">"Ne içersin?" diye havladı.</p>

  <p class="calibre">Bir keresinde bahsettiğini hatırladığım bir şarap adı geldi aklıma, aşağılamasından kaçınmak için, "Corton!" dedim, " '38."</p>

  <p class="calibre">"En iyi şarabımı senin gibi biri için açmamı beklemiyorsun herhalde."</p>

  <p class="calibre">Yutkunup başımı salladım.</p>

  <p class="calibre">Kolunu geriye atıp yumruğunu tavana doğru salladı, beni yere çakmak istercesine. Sonra yumruğu zarafetle indi ve bir dolabın kapağını açarak bir şişe çıkardı.</p>

  <p class="calibre">Corton, 1938.</p>

  <p class="calibre">Tirbuşonu batırdı, dişlerini gıcırdatıp bana baktı. "Her yudumunu seyredeceğim," diye homurdandı. "Yüzünde en ufak bir beğenmeme ifadesi yakalarsam - ssst!"</p>

  <p class="calibre">Tıpayı güzelce çekip şişeyi hava alması için oturttu.</p>

  <p class="calibre">"Evet," diye iç geçirdi, "bu film çoktan mezarı boyladığı halde, bakalım harika çocuk neler yaratmış!" Sandalyeye oturup yeni sayfalarımı karıştırdı. "Tahammül edilmez metnini bir okuyalım bakalım. Neden sanki o mezbahaya bir daha geri dönecekmişiz gibi davranıyoruz ki? Neyse." Sol gözünü kapayıp sağ gözünü, camın arkasında, satır satır oynattı. Bitirince sayfalan atıp Maggie'ye alması için başıyla işaret etti öfkeyle. Bir taraftan şarabı koyarken kadının yüzünü incelemeye koyuldu.</p>

  <p class="calibre">"Ee!?" diye bağırdı sabırsızlıkla.</p>

  <p class="calibre">Maggie sayfaları kucağına, ellerini de onun üstüne koydu, sanki kutsal kitapmış gibi.</p>

  <p class="calibre">"Ağlayabilirim. Ağlıyorum."</p>

  <p class="calibre">"Şamatayı kes!" Fritz şarabını yuvarladı, sonra durdu, bu kadar çabuk içmesine sebep olduğum için bana kızgın. "Bunu birkaç saatte yazmış olamazsın!"</p>

  <p class="calibre">"Afedersin," diye özür diledim koyun gibi. "Yalnızca hızlı yazılan şeyler iyi oluyor.Yavaşlarsan, ne yaptığını düşünmeye başlıyorsun ve yazı kötüleşiyor."</p>

  <p class="calibre">"Düşünmek ölümcül demek ki, öyle mi?" diye sordu Fritz. "Ne yani, daktilo yazdığın zaman beyninin üstüne mi oturuyorsun?"</p>

  <p class="calibre">"Bilmem. Hey, bu şarap fena değilmiş."</p>

  <p class="calibre">"Fena değilmiş!" Fritz tavana ateş püskürttü. "1938 Corton ve fena değilmiş diyor! Stüdyoda cak cak çiğnediğin lanet şekerlemelerden çok daha iyi. Dünyadaki bütün kadınlardan çok daha iyi. Hemen hemen."</p>

  <p class="calibre">"Bu şarap," dedim hemen, "senin filmlerin kadar iyi."</p>

  <p class="calibre">"Mükemmel." Fritz, egosundan vurulmuş, gülümsedi. "Bir Macar olabilirdin."</p>

  <p class="calibre">Fritz kadehini tekrar doldurup şeref madalyamı, monoklünü, geri verdi.</p>

  <p class="calibre">"Genç şarap uzmanı, başka ne için geldin?"</p>

  <p class="calibre">Tam zamanıydı. "Fritz," dedim, "31 Ekim 1934'te, Çılgın Parti adlı bir filmi yönetmiş, fotoğraflamış, kesmişsin."</p>

  <p class="calibre">Fritz sandalyesine kaykılmıştı, bacakları dümdüz ileride, şarap kadehi sağ elinde. Sol eli, monoklünün olması gereken cebe doğru tırmandı.</p>

  <p class="calibre">Fritz'in ağzı tembel tembel, umursamazca açıldı. "Bir daha söyle?"</p>

  <p class="calibre">"Hortlaklar gecesi, 1934-"</p>

  <p class="calibre">"Biraz daha." Fritz, gözleri kapalı, kadehini uzattı.</p>

  <p class="calibre">Doldurdum.</p>

  <p class="calibre">"Dökersen seni merdivenlerden aşağı atarım." Fritz'in yüzü tavana dönüktü. Kadehteki şarabın ağırlığını hissedince, başını salladı, ben de şişeyi çekip kendiminkini doldurdum.</p>

  <p class="calibre">"Nerden," Fritz'in ağzı ifadesiz yüzünün bir parçası değilmiş gibi oynadı, "duydun böyle aptal isimli aptal bir filmi?"</p>

  <p class="calibre">"Kameranın içinde film olmadan çekilmiş, iki saat filan yönetmişsin. O geceki oyuncuları da söyleyeyim mi?"</p>

  <p class="calibre">Fritz bir gözünü açtı ve monoklü olmadan odanın karşısına odaklamaya çalıştı.</p>

  <p class="calibre">"Constance Rattigan," diye devam ettim, "H. İ., Dok Phillips, Manny Leiber, Stanislau Groc ve Arbuthnot, Sloane ve karısı Emily Sloane."</p>

  <p class="calibre">"Vay canına, ne kadro," dedi Fritz.</p>

  <p class="calibre">"Sebebini söylemek istemez misin?"</p>

  <p class="calibre">Fritz ağır ağır doğruldu, sövdü, şarabını içti, sonra kadehin üstüne doğru eğildi, uzun bir süre içine baktı. Sonra gözlerini kırpıştırıp konuştu:</p>

  <p class="calibre">"Nihayet anlatma fırsatı doğdu demek. Bunca yıldır kusmayı bekledim. Eh... birinin yönetmesi gerekiyordu. Senaryo yoktu. Tam bir delilik. Beni son anda getirdiler."</p>

  <p class="calibre">"Ne kadarını," dedim, "doğaçladın?"</p>

  <p class="calibre">"Çoğunu, yo, hepsini," dedi Fritz. "Her yerde cesetler vardı. Daha doğrusu, insanlar ve bir sürü kan. Kameramı yanıma almıştım o gece için, anlarsın ya, öyle bir partide insanların zayıf anlarını yakalamak hoş olur, en azından benim için. Akşamın ilk kısmı iyi geçti. İnsanlar çığlık çığlığa stüdyoda ordan oraya koşturuyor, tünele girip çıkıyor, mezarlıktaki caz orkestrasının müziğiyle dans ediyordu. Çılgın bir partiydi gerçekten, müthişti. Ta ki çığrından çıkana kadar. Kaza yani. Haklısın, o zamana kadar 16 mm'lik film kalmamıştı. Onun için emirler verdim. Oraya koşun, buraya koşun. Polisi aramayın. Arabaları çekin. Fakirlere yardım kutusunu doldurun."</p>

  <p class="calibre">"Tahmin etmiştim."</p>

  <p class="calibre">"Kes sesini! Zavallı rahip, kadın gibi o da delirmek üzereydi. Stüdyo acil durumlar için hep nakit para bulundururdu. Vaftiz kurnasını Şükran Yortusu gibi doldurduk, rahibin gözleri önünde. O gece ne yaptığımızı gördüğünden bile emin değilim, öylesine şoka girmişti. Bayan Sloane'ı ordan götürmelerini emrettim. Bir figüran yaptı o işi."</p>

  <p class="calibre">"Hayır," dedim. "Bir yıldız."</p>

  <p class="calibre">"Öyle mi!? Neyse, gitti. Biz de bu arada geride kalanları toplayıp izlerimizi kapattık. O zaman daha kolaydı bunu yapmak. Ne de olsa şehri stüdyolar yönetiyordu. Gösterecek bir cesedimiz vardı, Sloane'ınki, öteki de, Arbuthnot'unki, morgda dedik, Dok da ölüm kâğıtlarını imzaladı. Kimse bütün cesetleri görelim demedi. Teşhis memuruna bir yıllık maaşını verip hastalık iznine çıkardık. İşte böyle oldu."</p>

  <p class="calibre">Fritz bacaklarını çekti, içkisini kasığının üstüne koydu ve yüzümü aradı gözleriyle.</p>

  <p class="calibre">"Allahtan, stüdyodaki parti yüzünden, H. İ., Dok Phillips, Groc, Manny ve bütün dalkavuklar ordaydı. Bağırdım: Nöbetçileri getirin. Araba getirin. Kazayı kordon altına alın. İnsanlar evlerinin önüne mi çıkıyor? Megafonlarla bağırıp geri gönderin. Zaten o sokakta çok az ev vardı, benzin istasyonu da kapalıydı. Başka? Avukat büroları. Hepsi kapalıydı. İnsanlar ötedeki bloklardan gelip toplanana kadar Kızıl Deniz'i ayırmış, Lazarus'u yeniden gömmüş, Şüpheci Thomas'lara uzak yerlerde yeni işler bulmuştum. Harika, şahane, mükemmel! Bir içki daha?"</p>

  <p class="calibre">"Şu ne?"</p>

  <p class="calibre">"Napolyon konyağı. Yüz yıllık. Hiç hoşuna gitmez!"</p>

  <p class="calibre">Doldurdu. "Yüzünü buruşturursan seni öldürürüm."</p>

  <p class="calibre">"Ya cesetler?" diye sordum.</p>

  <p class="calibre">"Önce sadece bir ceset vardı. Sloane. Arbuthnot püre gibi ezilmişti ama sağdı. Elimden geleni yaptım, sokağın karşısındaki cenaze odasına götürdüm sonra gittim. Arbuthnot daha sonra öldü. Hem Doktor hem Groc onu kurtarmaya uğraştılar, cesetlerin mumyalandığı şu yerde, şimdi acil hastane oldu. Ne ters, di mi? İki gün sonra cenazeyi yönettim. Yine mükemmeldi!"</p>

  <p class="calibre">"Peki ya Emily Sloane? Hollyhock Evi?"</p>

  <p class="calibre">"Onu son gördüğümde, çiçeklerle dolu boş arsadan o özel sanatoryuma götürüyorlardı. Ertesi gün ölmüş. Tüm bildiğim bu. Yanan Hindenburg'dan cankurtaran sandallarını indirmek için çağırılan bir yönetmendim ben sadece, veya San Francisco depreminde trafik düzenleyicisi. Sorumluluğum o kadardı. Peki, niye, niye, niye soruyorsun?"</p>

  <p class="calibre">Derin bir soluk aldım, Napolyon konyağından biraz yuttum, gözlerime sıcak sular dolduğunu hissettim ve, "Arbuthnot geri döndü," dedim.</p>

  <p class="calibre">Fritz dimdik oturup bağırdı, "Deli misin sen!?"</p>

  <p class="calibre">"Veya sureti," dedim sesim kısılarak. "Groc yaptı. Şaka olsun diye. Veya para için. Kâğıt hamuru ve balmumundan bir kukla yaptı. Manny ve diğerlerini korkutmak için, belki senin bilip de hiç söylemediğin aynı gerçeklerle."</p>

  <p class="calibre">Fritz Wong kalktı, daire çize çize dolaşmaya başladı, halıyı çizmeleriyle döverek. Sonra durup öne arkaya yaylandı, koca başını salladı Maggie'nin önünde.</p>

  <p class="calibre">"Senin haberin var mıydı?!"</p>

  <p class="calibre">"Ufaklık biraz bahsetmişti-"</p>

  <p class="calibre">"Niye bana söylemedin?"</p>

  <p class="calibre">"Çünkü Fritz," diye açıkladı Maggie, "bir film üstünde olduğun zaman hiç kimseden iyi veya kötü bir haber duymak istemezsin!"</p>

  <p class="calibre">"Demek ortalıkta dönen buymuş," dedi Fritz. "Dok Phillips, üç gün arka arkaya öğle yemeğinde içki içti. Manny Leiber'ın sesi son hız çalınan slow bir albüm gibiydi. Onu kızdıran şeyin benim her şeyi doğru dürüst yapmam olduğunu sanıyordum! Ama hayır! Ulu Tanrım, o Groc piçiymiş işin içindeki! Allah kahretsin."</p>

  <p class="calibre">Durup bana dikti gözlerini. "Krala kötü haber getirenler idam edilir!" diye bağırdı. "Ama ölmeden önce, biraz daha anlat!"</p>

  <p class="calibre">"Arbuthnot'un mezarı boş."</p>

  <p class="calibre">"Cesedi-? Çalınmış mı?"</p>

  <p class="calibre">"Mezarına hiç girmemiş ki."</p>

  <p class="calibre">"Kim diyor?" diye bağırdı.</p>

  <p class="calibre">"Kör bir adam."</p>

  <p class="calibre">"Kör!" Fritz yine yumruklarını sıktı. Bütün bu yıllar boyunca oyuncularını, uyuşmuş hayvanlar gibi, bu yumruklarla mı idare etti acaba, diye düşündüm. "Kör bir adam!?" içindeki Hindenburg son ve korkunç bir alevle battı. Ondan sonra... küller.</p>

  <p class="calibre">"Kör bir adam-" Fritz yavaş yavaş odada gezindi, ikimizi de yok sayarak konyağını yudumladı. "Anlat."</p>

  <p class="calibre">Şu ana kadar Crumley'ye anlattığım her şeyi anlattım.</p>

  <p class="calibre">Bitirdiğim zaman, Fritz telefonu aldı, gözünden beş santim ilerde tutup bir numara çevirdi.</p>

  <p class="calibre">"Alo? Grace? Fritz Wong. Bana New York, Paris ve Berlin'e uçak ayarla. Ne zaman mı? Bu gece! Hatta bekliyorum!"</p>

  <p class="calibre">Dönüp camdan dışarı, kilometrelerce uzaktaki Hollywood'a baktı.</p>

  <p class="calibre">"Allahım, bütün hafta depremi hissettim ama sebebi berbat bir senaryo yüzünden ölen İsa sandım. Şimdi tamamen öldü. Artık geri dönüş yok bizim için. Filmimizi yeniden işleyip İrlandalı rahiplere selüloit yaka yapacaklar. Constance'a kaçmasını söyle. Sonra da kendine bir bilet al."</p>

  <p class="calibre">"Nereye?" diye sordum.</p>

  <p class="calibre">"Gidecek bir yerin olmalı!" diye kükredi Fritz.</p>

  <p class="calibre">Bu büyük bombardımanın ortasında, Fritz'in bir yerinde bir su-bap atmıştı. Vücudundan sıcak değil soğuk hava boşalıyordu. Bozuk gözünde korkunç bir tik meydana gelmişti.</p>

  <p class="calibre">"Grace," diye bağırdı telefona, "biraz önce arayan şu aptalı boş-ver. New York'u iptal et. Laguna'yı ayarla! Ne? Sahilde, taş kafalı. Pasifik'e bakan bir ev bul, günbatımında Norman Maine gibi denize girmek istiyorum, Kıyamet kapımı çalarsa. Ne? Saklanmak için. Paris neye yarar; burdaki manyaklar öğrenir. Ama güneşten nefret eden aptal bir Unterseeboot Kapitân'ın Sol City, Güney Laguna'ya, bütün o akılsız çıplak popoların arasına kaçacağını tahmin edemezler. Hemen bir limuzin yolla. Saat dokuzda Victor Hugo'nun restoranına vardığımda beni bekleyen bir ev ayarlamış olmalısın. Hadi!" Fritz telefonu hızla kapatıp Maggie'ye baktı. "Sen de geliyor musun?"</p>

  <p class="calibre">Maggie Botwin erimeyen vanilyalı dondurma gibiydi. "Sevgili Fritz," dedi. "1900'de Glendale'de doğdum. Oraya geri dönüp can sıkıntısından ölebilirim veya Laguna'ya saklanabilirim, ama bütün bu, senin deyişinle, 'popolar' midemi bulandırıyor. Her neyse, Fritz ve sen, sevgili genç adam, o yıl her gece üçte ben burdaydım, Singer dikiş makinemin pedalını çeviriyor, iğrenç kâbuslardan o kadar da seyredilmez olmayan düşler dikmeye çalışıyordum, pis küçük kızların ağızlarındaki sırıtışı silip onları erkek spor salonundaki fena halde çökmüş yatakların arkasındaki çöp kutularına atıyordum. Partilerden hiç hoşlanmadım, ne pazar akşamüstü kokteyllerinden ne de cumartesi gecesi Sumo güreşlerinden. O Hortlaklar gecesi her ne olduysa oldu ama ben birinin, herhangi birinin, bana film getirmesini bekliyordum. Gelmedi. Duvarın ötesinde bir araba kazası olduysa da ben duymadım. Ertesi hafta bir veya binlerce cenaze var idiyse, bütün davetleri reddettim ve bayat çiçekleri kestim, burda. Hiç aşağı inip Arbuthnot'u sağken görmedim ki, ölüsünü görmeye niye gideyim? Basamakları tırmanıp kafesli kapının önünde dururdu. Gün ışığında boylu poslu duran cüssesine bakar, senin de biraz kırpılmaya ihtiyacın var, derdim. Gülerdi, ama hiç içeri girmezdi, sadece terzi kadına, filancanın yüzünü şöyle istiyorum, yakından veya uzaktan, içerden veya dışardan, der giderdi. Stüdyoda yalnız başıma nasıl mı dayandım? Çalışmaya yeni başlıyorlardı ve şehirde bir tek terzi vardı-ben. Geri kalanların hepsi ya pantolon ütücüsüydü, ya iş arayanlar, çingeneler, ya da çay falına bile bakamayan falcı senaristlerdi. Bir Noel Arbuthnot bana sivri iğneli bir çıkrık göndermişti, pedalın üstünde pirinç bir levha vardı: BUNU İYİ KORU, UYUYAN GÜZEL PARMAĞINA İĞNE BATIRIP DA UYUMASIN SAKIN diye yazıyordu. Keşke onu tanısaydım, ama o, kafesli kapının dışındaki gölgelerden biriydi ve içerde yeterince gölgem vardı. Burdan çıkıp soğuk dinlenme çiftliğine giderken yapılan törenindeki kalabalığı gördüm sadece. Hayattaki her şey gibi, bu nutuk da dahil olmak üzere, kesilmesi gerekiyordu." Göğsüne baktı, kıpır kıpır parmakları için oraya asılmış görünmez boncukları tutmak istercesine.</p>

  <p class="calibre">Uzun bir sessizlikten sonra, Fritz, "Maggie Botwin artık bir yıl susar!" dedi.</p>

  <p class="calibre">"Hayır." Maggie Botwin gözlerini bana dikti. "Son birkaç gündür olan biten hengâmeyle ilgili başka söyleyeceğin bir şeyler var mı? Belli olmaz, bakarsın yarın hepimizi tekrar işe alırlar üçte bir maaşla."</p>

  <p class="calibre">"Hayır," dedim zayıf bir sesle.</p>

  <p class="calibre">"Maaşın canı cehenneme," dedi Fritz. "Ben bavulumu topluyorum!"</p>

  <p class="calibre">Taksi hâlâ bekliyordu astronomik rakamlar yazarak. Fritz küçümsemeyle baktı. "Niye araba sürmeyi öğrenmiyorsun aptal?"</p>

  <p class="calibre">"Sonra da sokakta katliam mı yaratayım, Fritz Wong stili? Veda vakti geldi mi Rommel?"</p>

  <p class="calibre">"Müttefikler Normandiya'yı alana kadar."</p>

  <p class="calibre">Taksiye bindim, ceketimin cebini yokladım. "Bu monoklü ne yapayım?"</p>

  <p class="calibre">"Gelecek akademi ödüllerinde parlat. Sana balkonda bir koltuk sağlar. Niye bekliyorsun, sanlayım diye mi? İşte!" Öfkeyle kucakladı beni. "Outen zee ass!"</p>

  <p class="calibre">Uzaklaşıp giderken Fritz arkamdan bağırdı: "Senden ne kadar nefret ettiğimi söylemeyi hep unutuyorum!"</p>

  <p class="calibre">"Yalancı," diye seslendim.</p>

  <p class="calibre">"Evet," Fritz başını salladı ve elini yavaş yavaş, yorgun bir şekilde kaldırdı, "yalan söyledim."</p>

  <p class="calibre"><br /></p>

  <h2 class="sgc1" id="sigil_toc_id_63">-66-</h2>

  <p class="calibre"><span style="font-size: 1em;">"Hollyhock Evi'ni düşünüyorum," dedi Crumley, "ve arkadaşın Emily Sloane'ı."</span><br /></p>

  <p class="calibre">"Benim arkadaşım değil ama devam et."</p>

  <p class="calibre">"Deli insanlar bana umut veriyor."</p>

  <p class="calibre">"Ne!!!" Nerdeyse biramı düşülüyordum.</p>

  <p class="calibre">"Deliler kalmaya karar vermişlerdir," dedi Crumley. Hayatı o kadar severler ki onu yok etmektense, kendi ördükleri bir duvarın arkasına girip saklanırlar. Duymamış gibi yaparlar ama duyarlar. Görmemiş gibi yaparlar ama görürler. Delilik şöyle der: "Yaşamaktan nefret ediyorum ama hayatı seviyorum. Kurallardan nefret ediyorum ama beni seviyorum. Onun için, mezara girmektense, saklanıyorum. İçkinin arkasına veya yatağın içine, veya iğnelere, beyaz tozlara değil, deliliğe. Kendi rafımda, kendi duvarlarımın arkasında, kendi sessiz çatımın altında. Ya^ böyle, işte onun için deli insanlar bana umut veriyor. Sağ ve aklı başında olma cesareti veriyor, elimde hep bir çare var, bir gün yorulup da ihtiyaç duyarsam: delilik."</p>

  <p class="calibre">"Ver şu birayı bana!" Kaptım elinden. "Kaç tane içtin bunlardan?"</p>

  <p class="calibre">"Sadece sekiz."</p>

  <p class="calibre">"Hey Allahım." Geri tutuşturdum. "Çıktığı zaman romanında bunlar mı olacak?"</p>

  <p class="calibre">"Olabilir." Crumley hafifçe, kendinden hoşnut bir şekilde geğir-di ve devam etti. "Bir daha güneş yüzü görmemecesine, milyarlarca yıllık bir karanlıkla arasında bir seçim yapman gerekse, katatoniyi seçmez miydin? Yeşil çimenlerin, kesilmiş karpuz gibi kokan havanın keyfini yine çıkarabilirsin. Kimse bakmıyorken yine dizine dokunabilirsin. Ve bu arada umurunda değilmiş gibi davranırsın. Ama aslında o kadar umurundadır ki cam bir tabut yapıp kendini içine koyarsın."</p>

  <p class="calibre">"Tanrım! Devam et!"</p>

  <p class="calibre">"İnsan niye deliliği seçer diye soruyorum kendime. Ölmemek için diyorum. Cevap sevgide. Bütün duygularımız sevmek demek. Hayatı seviyoruz ama bize yaptıklarından korkuyoruz. Öyleyse? Niye deliliği denemeyelim?"</p>

  <p class="calibre">Uzun bir sessizlikten sonra, "Bu konuşma bizi nereye götürüyor Allah aşkına," dedim.</p>

  <p class="calibre">"Tımarhaneye," dedi Crumley.</p>

  <p class="calibre">"Bir katatonikle konuşmak için mi?"</p>

  <p class="calibre">"İşe yaradı ama, değil mi, bir iki yıl önce seni hipnotize ettiğimde bir katili hatırlamıştın."</p>

  <p class="calibre">"Evet ama deli değildim!"</p>

  <p class="calibre">"Kim demiş?"</p>

  <p class="calibre">Ben çenemi kapadım, Crumley açtı.</p>

  <p class="calibre">"Ee," dedi, "Emily Sloane'ı kiliseye götürmeye ne dersin?"</p>

  <p class="calibre">"Git işine!"</p>

  <p class="calibre">"Git işine deme. Her yıl Meryem Ana için yaptığı bağışları hepimiz duyduk. Üst üste iki Paskalya iki yüz gümüş haç dağıtmış. Eskiden Katolik olan hâlâ Katolik'tir."</p>

  <p class="calibre">"Deli olsa bile mi?"</p>

  <p class="calibre">"Öyle deme. Duvarın arkasından bile, kilisede olduğunu anlayıp konuşabilir."</p>

  <p class="calibre">"Abuk sabuk şeyler söyler belki..."</p>

  <p class="calibre">"Belki. Ama o her şeyi biliyor. Onun için delirdi ya, düşünüp konuşmasın diye. Geride bir tek o kaldı, ötekiler öldü, veya gözümüzün önünde saklanıyorlar, çenelerini tutmaları için para ödeniyor."</p>

  <p class="calibre">"Yeterince hisseder, algılar, bilir ve hatırlar mı diyorsun? Ya kadını daha da delirtirsek?"</p>

  <p class="calibre">"Allahım, bilmiyorum. Elimizdeki son ipucu o. Başka kimse kabul etmiyor. Constance yarım yamalak bir şeyler anlatıyor, Fritz desen öyle, sonra bir de rahip var. Yapboz gibi, Emily Sloane da çerçevesi. Mumlar ve tütsüler yakarsak, sunak çanını çalarsak belki, yedi bin gün aradan sonra uyanır ve konuşur."</p>

  <p class="calibre">Crumley bir dakika öylece oturdu ve içkisini yudumladı. Sonra öne eğilip, "Onu dışarı çıkarıyor muyuz, çıkarmıyor muyuz?" dedi.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_64">-67-</h2>

  <p class="calibre"><span style="font-size: 1em;">Emily Sloane'ı kiliseye götürmedik. Kiliseyi Emily Sloane'a getirdik. Constance her şeyi ayarladı.</span><br /></p>

  <p class="calibre">Crumley ile ben mumları, tütsüyü ve Hindistan'da yapılmış pirinç bir çan getirdik. Mumları Hollyhock Evi Cennet Tarlaları Sanatoryumu'nun gölgeli bir odasına yerleştirdik ve yaktık. Dizlerime pamuklu kumaşlar"5ardım.</p>

  <p class="calibre">"Bu ne işe yarayacak!" dedi Crumley.</p>

  <p class="calibre">"Ses efekti. Hışırdıyor. Bir rahibin etekleri gibi."</p>

  <p class="calibre">"Hey Allahım!" dedi Crumley.</p>

  <p class="calibre">"Ne sandın."</p>

  <p class="calibre">Mumlar yanıyordu, Crumley ile ben gözden uzak bir köşede durduk, tütsüyü yelleyip çanı denedik. Tatlı, berrak bir sesi vardı.</p>

  <p class="calibre">Crumley usulca seslendi. "Constance? Hadi."</p>

  <p class="calibre">Ve Emily Sloane geldi.</p>

  <p class="calibre">Kendi iradesiyle hareket etmiyordu, yürümüyor, başını çevirmiyor, mermerden oyulmuş yüzündeki gözleri oynamıyordu. Karanlıkta önce bir profil belirdi, kaskatı bir vücudun ve zamanın bakirleştirdiği kucağa bir mezar taşı durgunluğuyla katlanmış ellerin üstünde. Tekerlekli sandalyesi arkadan, hemen hemen görünmez bir sahne menajeri, eski bir cenazenin provası içinmiş gibi siyah giyinmiş Constance Rattigan tarafından itiliyordu. Emily Sloane'ın beyaz yüzü ve müthiş derecede kımıltısız vücudu holden çıkarken, havalanan kuş kanatları gibi bir ses oldu; tütsüyü yelleyip çana dokunduk.</p>

  <p class="calibre">Boğazımı temizledim.</p>

  <p class="calibre">"Şşş, dinliyor!" diye fısıldadı Crumley.</p>

  <p class="calibre">Doğruydu.</p>

  <p class="calibre">Emily Sloane yumuşak ışığa vardığında, çok hafif bir kımıltı, göz kapaklarının altında ufacık bir seğirme oldu; mum alevlerinin belli belirsiz hareketi sessizliğe davet ediyor, gölgeler yapıyordu.</p>

  <p class="calibre">Havayı yelledim.</p>

  <p class="calibre">Çanı çaldım.</p>

  <p class="calibre">Bunun üzerine Emily Sloane'ın vücudu- sallandı. Görünmez bir rüzgârın taşıdığı ağırlığı olmayan bir uçurtma gibi kıpırdandı.</p>

  <p class="calibre">Çan yine çaldı, tütsünün kokusu burun deliklerini titretti.</p>

  <p class="calibre">Constance gölgelere doğru geri çekildi.</p>

  <p class="calibre">Emily Sloane'ın başı ışığa döndü.</p>

  <p class="calibre">"Aman Allah," diye fısıldadım.</p>

  <p class="calibre">Bu o, diye düşündüm.</p>

  <p class="calibre">O gece Canavar'la beraber Brown Derby'ye gelen kör kadın, binlerce gece önce gibi.</p>

  <p class="calibre">Kör değildi.</p>

  <p class="calibre">Sadece katatonikti.</p>

  <p class="calibre">Ama sıradan bir katatonik değil.</p>

  <p class="calibre">Mezardan çıkıp, tütsü kokusu ve dumanı içinde, çan sesleri içinde odaya gelen kadın.</p>

  <p class="calibre">Emily Sloane.</p>

  <p class="calibre">Emily on dakika bir şey söylemeden oturdu. Kalp atışlarımızı sayıyorduk. Alevlerin mumlan yakmasını, tütsü dumanlarının yayılmasını seyrettik.</p>

  <p class="calibre">Sonra o harika an geldi; başı geriye kaykıldı, gözleri açıldı.</p>

  <p class="calibre">Bir on dakika daha oturdu, onu Kaliforniya sahiline çarpıp bir enkaz haline getiren kazadan çok uzun zaman öncesine ait anılan içine sindirerek.</p>

  <p class="calibre">Ağzının kıpırdadığını, dilinin dudaklarının arkasında oynadığını gördüm.</p>

  <p class="calibre">Gözkapaklarının içine bir şeyler yazdı, sonra onları tercüme etti:</p>

  <p class="calibre">"Hiç kimse," diye mırıldandı, "anla... mıyor..."</p>

  <p class="calibre">Sonra...</p>

  <p class="calibre">"Hiç kimse... anlamadı."</p>

  <p class="calibre">Sessizlik.</p>

  <p class="calibre">"O..." dedi ve durdu.</p>

  <p class="calibre">Tütsü tüttü. Çan hafif bir ses çıkardı.</p>

  <p class="calibre">"... stüdyoya... aşıktı..."</p>

  <p class="calibre">Elimin tersini ısırıp bekledim.</p>

  <p class="calibre">"... oynayacak ... bir yer. Setler..."</p>

  <p class="calibre">Sessizlik. Gözleri seğirdi hatırlayarak.</p>

  <p class="calibre">"Setler... oyuncaklar... elektrikli... trenler. Oğlanlar, evet. On..." Bir nefes aldı. "On bir ... yaşında."</p>

  <p class="calibre">Mum alevleri oynaştı.</p>

  <p class="calibre">"... o hep ... derdi ... Noel ... hep ... hiç bitmesin. Ölürdü ... eğer... Noel olmasa... sersem adam. Ama... on iki... ailesine... çoraplar. .. kravatlar... kazaklar... geri verdi. Noel günü. Oyuncaklar aldırdı. Yoksa konuşmazdı."</p>

  <p class="calibre">Sesi soldu.</p>

  <p class="calibre">Crumley'ye baktım. Gözleri biraz daha, biraz daha işitmek isteğiyle öne fırlamıştı. Tütsü esti. Çanı çaldım.</p>

  <p class="calibre">"Ve...?" diye fısıldadı ilk olarak. "Sonra...?"</p>

  <p class="calibre">"Sonra..." diye yansıladı kadın. Satırları göz kapaklarının içinden okudu. "İşte... stüdyoyu... böyle... yönetirdi."</p>

  <p class="calibre">Vücudundaki kemikler belirmişti. Sandalyesinde yeniden yapılanıyordu sanki, hatırladığı şeyler ipleri çekiyor gibi; eski gücü, kaybettiği hayat ve madde yerine geliyordu. Yüzündeki kemikler bile yanaklarını ve çenesini yeniden yapılandırıyor gibiydi. Daha hızlı konuşuyordu şimdi. Sonra da hepsini koyuverdi.</p>

  <p class="calibre">"Oynadı. Evet. Çalışmadı... oynadı. Stüdyoda. Babası... öldüğünde."</p>

  <p class="calibre">Konuştukça, sözcükler önce üçer dörder, sonra patlamalar halinde çıkmaya başladı, en sonunda da bir nehir gibi aktı, çağladı, devirdi. Yanaklanna renk geldi, gözlerine ateş. Yükselmeye başladı. Karanlık bir boşluktan aydınlığa doğru çıkan bir asansör gibi ruhu yükseldi, vücudu da onla beraber ayağa kalktı.</p>

  <p class="calibre">1925,1926'daki geceleri hatırladım, uzak yerlerdeki müzik veya yayınlar cızırtılı olarak gelirken, süper alıcılı radyomda nasıl yedi sekiz kanalı birden taradığımı; sırf taa Schenectady'deki aptal insanların çaldığı saçma sapan müziği işitmek için, müzik hoşuma gitmese de, aramaya devam ederdim, kanalları teker teker kilitleyene, statik kaybolana, sesler büyük, disk şeklindeki hoparlörlerden açık seçik duyulana kadar; o zaman, bir zafer edasıyla gülerdim, çünkü asıl istediğim sesi duymaktı, ne duyduğum değil, işte bu gece de öyleydi, burda, tütsüyle, mumlarla, çanla, Emily Sloane'ı giderek yükseğe, daha yükseğe, ışığa doğru çağırıyorduk. Sırf anıydı sanki, etten kemikten değildi; dinle, dinle, çan, çan, ses, ses, ve beyaz heykelin arkasında duran Constance, düşerse yakalamaya hazır, ve heykel konuştu:</p>

  <p class="calibre">"Stüdyo. Yepyeniydi, Noel. Her gün. O daima. Yedide hurdaydı. Sabah. İstekli. Sabırsız. Ağzı kapalı. İnsanlar görünce. Açın derdi. Gülün. Asla anlamazdı. Üzüntülü birini bir daha bu dünyaya. Gelmeyeceksek. Yapılmadık bir sürü şey..."</p>

  <p class="calibre">Yine kayboldu, sanki bu uzun patlama onu tüketmişti. Düzinelerce kalp atışıyla kanını dolaştırdı, ciğerlerini doldurdu ve arkasından kovalıyorlarmış gibi bir çırpıda: "Ben... aynı yıl, onunla. Yirmi beş, Illinois'dan yeni gelmiştim. Film delisiydim. Deli olduğumu anladı. Beni... yanında tuttu."</p>

  <p class="calibre">Sessizlik. Sonra:</p>

  <p class="calibre">"Harika. Bütün ilk yıllar... Stüdyo büyüdü. O yaptı. Projeler. Kendine kâşif derdi. Haritacı. Otuz beşinde: Dedi. Dünyayı içerde istiyorum. Seyahat yok. Trenlerden nefret ederdi. Arabalar. Arabalar babasını öldürdü. Büyük aşkı... Onun için, küçük bir dünyada yaşıyordu. Daha da küçüldü, stüdyoda şehirler, ülkeler yaptıkça. Gal! Onun. Sonra... Meksika. Afrika adaları. Sonra... Afrika! Dedi. Seyahate gerek yok. Kendini içeri kilitledi. İnsanları davet etti. Nairobi'ye bak? Burda! Londra? Paris? Orda. Her sete, kalacak özel oda yaptırdı. Gece: New York. Hafta sonu: Sol Kıyı... Roma Harabeleri'nde uyan. Çiçekler koydu. Kleopatra'nın mezarı. Her şehrin cephesinin arkasında halılar, yataklar, içme suyu koydu. Stüdyodakiler ona güldüler. Aldırmadı. Genç, serseri. Yapmaya devam etti. 1929,1930! '31, "32!"</p>

  <p class="calibre">Odanın karşısında Crumley bana kaşlarını kaldırdı. Allahım! Ben de büyükannemlerin Green Town'daki evinde yaşayıp yazmakla yeni bir şey keşfettim sanıyordum!!</p>

  <p class="calibre">"Notre Dame gibi," diye mırıldandı Emily Sloane, "bir yer bile. Uyku tulumu. Paris'e tepeden bakan. Erkenden uyan güneşle. Deli mi? Hayır. Gülerdi. Güldürürdü. Deli değil... ancak daha sonra..."</p>

  <p class="calibre">Gömüldü.</p>

  <p class="calibre">Uzun bir süre tamamen boğuldu sandık.</p>

  <p class="calibre">Ama sonra çanı yine çaldım; görünmez örgüsünü topladı, parmaklarıyla ilmekleyerek, göğsünün üstünde ördüğü modele bakarak.</p>

  <p class="calibre">"Daha sonra... sahiden... delirdi.</p>

  <p class="calibre">"Ben Sloane'la evlendim. Sekreterliği bıraktım. Hiç affetmedi. Büyük oyuncaklarla oynamaya devam etti... beni hâlâ sevdiğini söyledi. Sonra o gece... kaza. Ol- oldu.</p>

  <p class="calibre">"Ve ben... öldüm."</p>

  <p class="calibre">Crumley ve ben uzun bir dakika bekledik. Mumlardan biri söndü.</p>

  <p class="calibre">"Ziyarete gelir," dedi sonunda, sönen mumların cılız sesine.</p>

  <p class="calibre">"O mu?" diye fısıldamaya cesaret ettim.</p>

  <p class="calibre">"Evet. Yılda... iki... üç... defa."</p>

  <p class="calibre">Kaç yıl geçti biliyor musun? diye düşündüm.</p>

  <p class="calibre">"Beni dışarı çıkarır, beni dışarı çıkarır," diye iç geçirdi.</p>

  <p class="calibre">"Konuşur musunuz?" diye fısıldadım.</p>

  <p class="calibre">"O konuşur. Ben sadece gülerim. O söyler... o söyler."</p>

  <p class="calibre">"Ne?"</p>

  <p class="calibre">"Bunca zaman sonra, beni sevdiğini."</p>

  <p class="calibre">"Ya sen?"</p>

  <p class="calibre">"Hiç. Doğru değil. Ben bela çıkardım."</p>

  <p class="calibre">"Onu açıkça görür müsün?"</p>

  <p class="calibre">"Hayır. Karanlıkta oturur. Veya sandalyenin arkasına. Sevgilim der. Tatlı sesi. Aynı. Halbuki öldü, ben de ölüyüm."</p>

  <p class="calibre">"Kimin sesi, Emily?"</p>

  <p class="calibre">"Nasıl...?" duraksadı. Sonra yüzü aydınlandı. "Arby, elbette."</p>

  <p class="calibre">"Arby...?"</p>

  <p class="calibre">"Arby," dedi ve sallandı, son yanık muma bakarak. "Arby. Başardı. Galiba. Yaşamak için onca şey. Stüdyo. Oyuncaklar. Benim gitmem önemli değil. Sevdiği tek yere dönmek için yaşadı. Mezarlıktan sonra bile başardı. Çekiç. Kan. Aman Tanrım! Öldürüldüm! Beni" Bir çığlık atıp sandalyesine gömüldü.</p>

  <p class="calibre">Gözleri ve dudakları sımsıkı kapandı. Tükenmişti, sonsuza kadar hareketsiz bir heykel olacaktı yine. Ne çan ne tütsü kıpırdata-bilirdi bu maskeyi. Adını söyledim usulca.</p>

  <p class="calibre">Ama yeni bir cam tabut yapıp kapağı kapamıştı.</p>

  <p class="calibre">"Allahım," dedi Crumley. "Ne yaptık biz?"</p>

  <p class="calibre">"İki cinayet kanıtladık, belki de üç," dedim.</p>

  <p class="calibre">Crumley, "Eve gidelim," dedi.</p>

  <p class="calibre">Ama Emily duymadı. Bulunduğu yerden memnundu o.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_65">-68-</h2>

  <p class="calibre"><span style="font-size: 1em;">Ve sonunda iki şehir bir oldu.</span><br /></p>

  <p class="calibre">Eğer karanlık şehrinde daha fazla ışık varsa, ışık şehrinde daha fazla karanlık oluyordu.</p>

  <p class="calibre">Sis ve pus yüksek morg duvarlarından aşağı süzülüyordu. Mezar taşları kıta sahanlıkları gibi yer değiştiriyorlardı. Tozlu yeraltı tünelleri soğuk rüzgârlar üflüyordu. Anılar film mahzenlerini istila etmişti. Taş bahçelerde hüküm süren solucan ve beyaz karıncalar şimdi Illinois'un elma bahçelerini, Washington'un kiraz bahçelerini, Fransız şatolarının geometrik şekilli ağaççıklarını içten içe kemiriyorlardı. Büyük sahneler birer birer temizlenip kapılan kapanıyordu. Tahta kaplama evlerin, kütükten kulübelerin, Louisiana Malikâneleri'nin kirişleri düşüyor, kapıları açılıyor, hastalıkla titreyip yıkılıveriyorlardı.</p>

  <p class="calibre">Geceleyin arka platodaki iki yüz antika araba motorlarını çalıştırmış, egzozlarını tüttürmüş, tozu dumana katarak Detroit'a doğru kör bir yola koyulmuşlardı.</p>

  <p class="calibre">Işıklar bina bina, kat kat söndürülmüş, havalandırmalar kapatılmış, son togalar, Romalı hayaletler gibi, Appian Yolu'nun bir blok ilerisindeki Western Costume'a geri asılmış, kaptanlar ve krallar son nöbetçilerle beraber çıkıp gitmişlerdi.</p>

  <p class="calibre">Denize dökülüyorduk.</p>

  <p class="calibre">Çember günden güne daralıyordu.</p>

  <p class="calibre">Daha birçok şeyin eriyip gittiğini duyduk. Önce minyatür şehirler ve tarih öncesi hayvanlar, sonra tuğla evler ve gökdelenler; Golgota'nın haçı zaten çoktan gitmişti, çok geçmeden Mesih'in şafak mezarı da fırına atıldı.</p>

  <p class="calibre">Mezarlık bile her an parçalanabilirdi. Evleri boşaltılmış, gece yarısı evsiz kalmış kılıksız sakinleri, şehrin karşı tarafındaki Forest Lawn'da yeni mülk arayışı içinde, gece saat iki otobüsüne binip şoförü korkutacaklardı; son kapılar da güm diye kapanacak, viski-film mahzen-mezar tüneli giderek kırmızı bir renk alan antik sularla dolup taşacak, sokağın karşısındaki kilise kapılarını çivileyecek, sarhoş rahip kaçıp karanlık tepelerdeki Hollywood tabelasının orda Brown Derby'nin metrdoteliyle buluşacaktı; bu arada görünmez savaş ve görünmez ordu bizi ileri, daha ileri, batıya doğru püskürtecek, evimden, Crumley'nin ormanından çıkarıp sonunda buraya, yiyeceğin kıt ama şampanyanın mebzul olduğu bu Arap arazisine kıstıracak; Canavar ve iskelet ordusu, bizi Constance Rattigan'ın foklarına öğle yemeği diye atmak için kumları çığlık çığlığa kat ederken, biz son bir kez ayakta duracak, Aimee Semple McPherson'ın dalgaların öteki yanından tırmanan hayaletini şok edecektik, şaşkın ama yeniden doğmuş, Hıristiyan şafağında.</p>

  <p class="calibre">İşte böyle olacaktı.</p>

  <p class="calibre">Bir mecaz eksik, bir mecaz fazla.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_66">-69-</h2>

  <p class="calibre"><span style="font-size: 1em;">Crumley öğlenleyin geldi, beni telefonun başında otururken buldu.</span><br /></p>

  <p class="calibre">"Bir randevu almak için stüdyoyu arıyorum," dedim.</p>

  <p class="calibre">"Kimden?"</p>

  <p class="calibre">"Büyük masanın üstündeki şu beyaz telefon çaldığı zaman Manny Leiber'ın ofisinde her kim varsa ondan."</p>

  <p class="calibre">"Sonra?"</p>

  <p class="calibre">"Gidip kendimi ele vereceğim."</p>

  <p class="calibre">Crumley di şandaki soğuk dalgalara baktı.</p>

  <p class="calibre">"Kafanı daldır da gel," dedi.</p>

  <p class="calibre">"Peki ya ne yapıcaz?" diye bağırdım. "Burda oturup kapıyı kırmalarını veya denizden çıkmalarını mı bekliyicez? Beklemeye dayanamıyorum. Ölsem daha iyi."</p>

  <p class="calibre">"Ver şunu bana!"</p>

  <p class="calibre">Crumley telefonu kapıp çevirdi.</p>

  <p class="calibre">Karşı taraf cevap verdiğinde sesini kontrol etmek zorunda kaldı: "Ben iyileştim. Hastalık iznimi iptal edin. Bu gece geliyorum!"</p>

  <p class="calibre">"Tam sana ihtiyacım olduğu zaman," dedim. "Korkak."</p>

  <p class="calibre">"Korkak sana benzer!" Telefonu güm diye çarptı. "At idarecisi!"</p>

  <p class="calibre">"At nesi?"</p>

  <p class="calibre">"Bütün hafta bu işi yaptım. Seni bir bacaya tıkamalarını veya merdivenden atmalarını bekledim. At idarecisi. General Grant atından düştüğü zaman dizginleri tutan adam. Ölüm ilanlarını ve eski dosyalan incelemek, bir deniz kızıyla yatmak gibi bir şey. Gidip koronerime yardım etmenin zamanı geldi."</p>

  <p class="calibre">"Bu kelimenin kökünde 'taht için' anlamı olduğunu biliyor muydun - Kral ve kraliçe için işler yapan bir adam. Taç. Taht. Koroner."</p>

  <p class="calibre">"Zırvalama! Telgraf servisini aramam lazım. Telefonu ver."</p>

  <p class="calibre">Telefon çaldı. İkimiz de sıçradık.</p>

  <p class="calibre">"Cevap verme," dedi Crumley.</p>

  <p class="calibre">Sekiz defa çaldı, on defa. Sonunda dayanamayıp açtım.</p>

  <p class="calibre">Önce şehrin karşı tarafından, görünmez yağmurların amansız mezar taşlarına dokunduğu yerden gelen bir elektrik dalgasının sesi çıktı. Sonra...</p>

  <p class="calibre">Ağır ağır bir nefes işittim. Büyük, koyu bir hamur gibiydi, kilometrelerce öteden hava emen.</p>

  <p class="calibre">"Alo!" dedim.</p>

  <p class="calibre">Sessizlik.</p>

  <p class="calibre">Sonunda bu kalın, mayalanan, kâbuslu bir tenin içinde barınan ses konuştu: "Neden burda değilsin?"</p>

  <p class="calibre">"Kimse beni çağırmadı," dedim sesim titreyerek.</p>

  <p class="calibre">Ağır, sualtından gelen bir nefes duyuldu, kendi korkunç teninde boğulan biri gibi.</p>

  <p class="calibre">"Bu akşam," dedi ses uzaktan. "Saat yedide. Nerde biliyor musun?"</p>

  <p class="calibre">Başımı salladım. Ne aptallık! Başımı salladım!</p>

  <p class="calibre">"Eh..." diye uzadı kayıp, derin ses, "uzun zaman oldu, uzun bir yol... öyle uzun ki..." Ses kederlendi. "Sonsuza dek gitmeden önce, bizim... konuşmamız lazım."</p>

  <p class="calibre">Ses havayı emip kesildi.</p>

  <p class="calibre">Telefon elimde öylece kaldım, gözlerim sımsıkı kapalı.</p>

  <p class="calibre">Kimdi arayan?" dedi Crumley arkamdan.</p>

  <p class="calibre">"Ben onu aramadan," ağzımın kıpırdadığını hissettim, "o beni aradı!"</p>

  <p class="calibre">"Ver şunu bana!"</p>

  <p class="calibre">Crumley bir numara çevirdi.</p>

  <p class="calibre">"Şu hastalık izni..." dedi.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_67">-70-</h2>

  <p class="calibre"><span style="font-size: 1em;">Stüdyo taş gibi soğuk, çırılçıplak, karanlık ve ölüydü.</span><br /></p>

  <p class="calibre">Otuz beş yıldır ilk kez, kapıda sadece bir nöbetçi vardı. Binaların hiçbirinde ışık yoktu. Sadece Notre Dame'a giden kavşaklarda, hâlâ ordaysa tabii, ve sonsuza dek kaybolan Golgota'nın yanından geçip, mezarlığın duvarına çıkan yollarda birkaç tane yalnız ışık kalmıştı.</p>

  <p class="calibre">Ulu Tanrım, diye düşündüm, iki şehrim. Ama şimdi, ikisi de karanlık, ikisi de soğuktu, fark kalmamıştı aralarında. Yan yana duruyorlardı. İkiz şehirler gibi, biri çimen ve soğuk mermerler, ötekiyse Azrail kadar karanlık, zalim, kibirli bir adam tarafından yönetilen. Valilerin, şeriflerin, polis ve polis köpeklerinin ve Doğu'daki bankalara bağlanan telefon ağının üstünde hüküm kurmuş.</p>

  <p class="calibre">Bir ölüler şehrinden ötekine geçen yol üstündeki tek sıcak, hareket eden şey ben olacaktım.</p>

  <p class="calibre">Kapıya dokundum.</p>

  <p class="calibre">"Allah aşkına," dedi Crumley arkamdan, "girme!"</p>

  <p class="calibre">"Girmem lazım," dedim. "Canavar herkesin nerde olduğunu biliyor artık. Senin evini, Constance'ınkini, veya Henry'ninkini ezip geçebilir. Ama yapacağını sanmıyorum. Biri nihayet ona ulaştı. Onu durdurmanın hiçbir yolu yok, değil mi? Kanıt yok. Tutuklayacak yasa. Dinleyecek mahkeme. Kabul edecek hapishane. Ama ben sokak ortasında dayak yemek istemiyorum, ne de yatağımda saldırıya uğramak. Beklemekten nasıl nefret ediyorum bilsen. Sesini duymalıydın. Ölümden başka bir yere gideceğini sanmıyorum. Korkunç bir kurt düşmüş olmalı içine, konuşmaya can atıyor."</p>

  <p class="calibre">"Konuşmak mı!" diye bağırdı Crumley. "Yani: beynini dağıtırken kıpırdama! der gibi mi?"</p>

  <p class="calibre">"Konuşmak," dedim.</p>

  <p class="calibre">Kapının içinde durdum, önümde uzanan sokağa baktım.</p>

  <p class="calibre">Haç Merkezleri.</p>

  <p class="calibre">Hortlaklar Yortusu'nda kaçtığım duvar.</p>

  <p class="calibre">Canavar'ın yapıldığı ve yok edildiği Sahne 13.</p>

  <p class="calibre">Roy'la benim gerçekten yaşadığımız yer, Green Town.</p>

  <p class="calibre">Tabutun yakılmak üzere saklandığı Marangozhane.</p>

  <p class="calibre">Arbuthnot'un gölgelerinin duvara yansıdığı Maggie Botwin'in odası.</p>

  <p class="calibre">Sinema havarilerinin bayat ekmek yeyip H. İ.'nin şarabını içtikleri yemekhane.</p>

  <p class="calibre">Yok olmuş Golgota Tepesi, üstünde yıldızlar. Isa çoktan başka bir mezara girmiş, balık mucizesi artık imkânsız.</p>

  <p class="calibre">"Aman be." Crumley arkamdan belirdi. "Ben de senle geliyorum."</p>

  <p class="calibre">Başımı salladım. "Hayır. Haftalarca, aylarca beklemek mi istiyorsun Canavar'ı bulmak için? Senden saklanır. Bana açılmak istiyor şu anda, ortalıktan kaybolan insanlar hakkında konuşmak istiyor belki. Duvarın karşısındaki yüzlerce mezarı açmak için izin kağıdı mı çıkaracaksın? Şehrin sana H. İ.'yi, Clarence'ı, Dok Phillips'i, Groc'u kazıp çıkarasın diye bir kürek vereceğini mi sanıyorsun?! Canavar bize göstermedikçe, onları bir daha hiç göremeyeceğiz. Onun için, git mezarlığın ön kapısında bekle. Bloğun etrafını sekiz on defa dolaş. Çıkışlardan birinden ya çığlık çığlığa ya da sakin sakin yürüyerek çıkıyor olacağım."</p>

  <p class="calibre">Crumley'nin sesi kısıldı. "Pekâlâ. Öldürsünler de gör gününü!" diye iç çekti. "Lanet olsun. Öyleyse, al şunu."</p>

  <p class="calibre">"Tabanca mı?" diye bağırdım. "Ben tabancalardan korkarım!"</p>

  <p class="calibre">"Al dedim. Bir cebine tabancayı, öbürüne mermileri koy."</p>

  <p class="calibre">"Hayır!"</p>

  <p class="calibre">"Al dedim!" Crumley iteledi.</p>

  <p class="calibre">Aldım.</p>

  <p class="calibre">"Tek parça halinde dön!"</p>

  <p class="calibre">"Baş üstüne!" dedim.</p>

  <p class="calibre">İçeri girdim. Stüdyo bütün ağırlığımı aldı. Karanlıkta battığımı hissettim. Son birkaç bina da her an dizlerinin üstüne yığılıp, vurulmuş filler gibi, köpeklere leş, gece kuşlarına kemik olmak üzereydi.</p>

  <p class="calibre">Sokakta ilerledim, Crumley'nin beni geri çağırmasını umarak. Sessizlik.</p>

  <p class="calibre">Üçüncü sokakta durdum. Yana dönüp Green Town, Illinois'a bir göz atmak istedim. Ama atmadım. Buharlı kürekler tarafından yıkıldıysa, beyaz karıncalar çatılan, pencereleri, tavan aralarını, şarap mahzenlerini kemirip bitirdiyse, görmek istemiyordum.</p>

  <p class="calibre">Yönetim binasının önünde tek bir ufak lamba parıldıyordu.</p>

  <p class="calibre">Kapı kilitli değildi.</p>

  <p class="calibre">Derin bir nefes alıp içeri girdim.</p>

  <p class="calibre">Sersem. Enayi. Aptal. Geri zekâlı.</p>

  <p class="calibre">Bütün silsileme söylene söylene yukarı çıktım.</p>

  <p class="calibre">Kapı tokmağını denedim. Kilitliydi.</p>

  <p class="calibre">"Tanrı'ya şükür!" Tam geri dönüp kaçmak üzereydim ki-</p>

  <p class="calibre">Kilit fıkırdadı. ;</p>

  <p class="calibre">Ofisin kapısı açıldı.</p>

  <p class="calibre">Tabanca, diye düşündüm. Bir cebimdeki silaha, öbür cebimdeki mermilere dokundum.</p>

  <p class="calibre">İçeri doğru bir adım attım.</p>

  <p class="calibre">Ofisi sadece, batı duvarındaki bir resmin üstünde asılı lamba aydınlatıyordu. Sessizce ilerledim.</p>

  <p class="calibre">Boş kanapeler, boş sandalyeler, üstünde sadece bir telefon duran büyük, bomboş masa, hepsi ordaydı.</p>

  <p class="calibre">Ve büyük koltuk, ama boş değildi.</p>

  <p class="calibre">Nefes alışını işitiyordum, uzun uzun, ağır ağır, yavaş yavaş, karanlıkta yatan büyük bir hayvanınki gibi.</p>

  <p class="calibre">Koltukta oturan adamın koca cüssesini belli belirsiz seçtim.</p>

  <p class="calibre">Bir sandalyeye takıldım. Kalbim nerdeyse duracak gibi oldu.</p>

  <p class="calibre">Odanın karşısındaki şekle baktım ama bir şey göremedim. Başı aşağıdaydı, yüzü karanlıkta, iri kolları ve pençe gibi elleri masaya uzanmıştı. Bir iç çekiş. Alman, verilen bir nefes.</p>

  <p class="calibre">Canavar'ın başı ve yüzü ışığa doğru kalktı.</p>

  <p class="calibre">Gözler hışımla bana baktı.</p>

  <p class="calibre">Yerleşen kara bir hamur öbeği gibi kıpırdandı.</p>

  <p class="calibre">Koca koltuk inildedi dönen cüssesinin ağırlığı altında.</p>

  <p class="calibre">Elektrik düğmesine uzandım.</p>

  <p class="calibre">Yaralı ağız açıldı.</p>

  <p class="calibre">"Hayır!" Geniş gölge uzun bir kol uzattı.</p>

  <p class="calibre">Telefonun kadranına bir kere, iki kere dokunduğunu duydum. Bir mırıltı, tıkırtı. Düğmeyi açtım. Elektrik yoktu. Kapının kilitleri yaylanıp kapandı.</p>

  <p class="calibre">Sessizlik. Sonra:</p>

  <p class="calibre">Büyük bir iç çekiş, büyük bir nefes bırakış: "İş için mi geldin?"</p>

  <p class="calibre">"Ne için!?" diye düşündüm.</p>

  <p class="calibre">Dev gölge karanlıkta eğildi. Bana bakıyordu ama gözlerini göremiyordum.</p>

  <p class="calibre">"Stüdyoyu," diye soludu ses, "yönetmek için mi geldin?"</p>

  <p class="calibre">Ben mü? diye düşündüm. Ses hece hece döküldü.</p>

  <p class="calibre">"- Şu anda bu işe uygun kimse yok. Sahiplenecek bir dünya. Birkaç dönüm arazi içinde. Bir zamanlar portakal ağaçları vardı, limon ağaçlan, hayvan sürüleri. Hayvanlar hâlâ burda. Ama önemli değil. Hepsi senin. Sana veriyorum-"</p>

  <p class="calibre">Çılgınlık bu.</p>

  <p class="calibre">"Gel de sahip olacağın şeyleri gör!" Uzun kolu işaret etti. Görünmeyen bir tuşa bastı. Masanın arkasındaki ayna sonuna kadar açıldı; bir yeraltı rüzgârı esti, yeraltı odalarına giden bir tünel çıktı ortaya.</p>

  <p class="calibre">"Burdan!" diye fısıldadı ses.</p>

  <p class="calibre">Şekil uzadı, döndü. Koltuk gıcırdadı, koltuğun üstündeki, arkasındaki gölge birden kayboluverdi. Masa bomboş kaldı, büyük bir geminin güverteleri gibi. Rahatsız ayna kaydı, kapanmak üzere. Öne fırladım, kapandığı zaman ölgün ışıklar sönecek, karanlık havada boğulacağım korkusuyla.</p>

  <p class="calibre">Ayna kaydı. Panik içindeki yüzüm parladı camda.</p>

  <p class="calibre">"Gelemem!" diye bağırdım. "Korkuyorum!"</p>

  <p class="calibre">Ayna dondu.</p>

  <p class="calibre">"Geçen hafta, evet, korkabilirdin," diye fısıldadı. "Ama bu gece? Bir mezar seç. Benimdir."</p>

  <p class="calibre">Sesi babamın sesini andırıyordu, hasta yatağında eriyen, ölmek arzusunda, ama ölmesi aylar süren.</p>

  <p class="calibre">"Hadi gel," dedi ses usulca.</p>

  <p class="calibre">Allahım, diye düşündüm, ben bunu altı yaşımdayken görmüştüm. Aynanın arkasından çağıran hayalet. Şarkıcı kadın, yumuşak sesi merak eder, aynayı dinler, dokunur ve hayaletin eli çıkıp onu zindanlara götürür, siyah bir kanalda bekleyen cenaze gondoluna, dümende Azrail. Ayna, fısıltı, boş opera salonu ve sondaki şarkı.</p>

  <p class="calibre">"Kımıldayamıyorum," dedim. Doğruydu. "Korkuyorum." Ağzım tozla doldu. "Sen yıllar önce öldün..."</p>

  <p class="calibre">Siluet camın arkasından başını salladı. "Kolay değil, ölü olup film mahzenlerinin altında, mezarların arasında yaşamak. Gerçeği bilen insanların sayısını az tutup onlara tonla para ödemek, çenelerini tutmayı beceremedikleri zaman öldürmek. Sahne 13'te akşamüstü ölümü. Veya uykusuz bir gecede duvarın arkasında ölüm. Veya bu ofiste, sık sık uyuduğum şu büyük koltukta. Şimdi..."</p>

  <p class="calibre">Ayna titredi; nefesinden mi elinden mi anlayamadım. Kan kulaklarıma hücum etti. Sesim aynaya çarpıp kırıldı, bir çocuğun sesi: "Burda konuşamaz mıyız?"</p>

  <p class="calibre">Yine o kederli yarı gülüş, yarı iç çekiş. "Hayır. Büyük tur. Eğer yerimi alacaksan her şeyi bilmen lazım."</p>

  <p class="calibre">"Ama almak istemiyorum! Kim söyledi?"</p>

  <p class="calibre">"Ben söyledim. Ben söylüyorum. Dinle, ben ölü sayılırım artık." •</p>

  <p class="calibre">Islak bir rüzgâr esti, eski filmlerden bir nitrat kokusu, mezarlardan çiğ toprak kokusu getirdi.</p>

  <p class="calibre">Ayna yine kayıp açıldı. Ayak sesleri ağır ağır uzaklaştı.</p>

  <p class="calibre">Tavandaki ölgün ışıklarla yarı aydınlanmış tünele baktım. Canavar'ın aşağı doğru inen koca gölgesi döndü.</p>

  <p class="calibre">İnanılmaz derecede yabani, inanılmaz derecede kederli gözleriyle bana baktı.</p>

  <p class="calibre">Rampanın ilerisindeki karanlığı işaret etti. "Yürüyemiyorsan, koş, kaç," diye mırıldandı.</p>

  <p class="calibre">"Neyden?"</p>

  <p class="calibre">Ağzı ıslak ıslak homurdandı, sonra açıldı. "Benden! Ben hayatım boyunca kaçtım! Takip edemem mi sanıyorsun? Allahım! Rol yap. Hâlâ kuvvetliymişim gibi, hâlâ gücüm varmış gibi. Seni öldürebilirmişim gibi yap. Korkmuş görün!"</p>

  <p class="calibre">"Zaten korkuyorum!"</p>

  <p class="calibre">"Koş öyleyse, Allahın cezası!"</p>

  <p class="calibre">Yumruğunu havaya kaldırdı, duvarlardaki gölgelere vuracakmışcasına.</p>

  <p class="calibre">Ben koştum.</p>

  <p class="calibre">O takip etti.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_68">-71-</h2>

  <p class="calibre">Korkunç, sahte bir kovalamacaydı, film makaralarının yattığı mahzenlerden, bu filmlerin yıldızlarının saklandığı taş mezarlara doğru, duvarın altından, arasından, ve bir anda arkasından, mezar odalarının içinden ok gibi geçtim, Canavar'ın teni topuklarımda, J. C. Arbuthnot'un hiç yatmadığı mezara doğru.</p>

  <p class="calibre">Ve koşarken, bunun bir tur değil bir hedef olduğunu anladım. Takip edilmiyor, güdülüyordum. Ama neye?</p>

  <p class="calibre">Crumley, kör Henry ve benim sanki binlerce yıl önce durduğumuz mezar odasının dibi. Aniden fren yaptım.</p>

  <p class="calibre">Lahtin basamakları bekliyordu, bomboş, havada.</p>

  <p class="calibre">Arkamda, karanlık tünel kovalamanın ayak sesleriyle ve kükre* meleriyle çınlıyordu.</p>

  <p class="calibre">Basamaklara sıçradım, tırmanmak için futundum. Düşe kalka, anlamsız dualar mırıldana mırıldana, tepeye ulaştım, bir oh çekerek lahitten çıktım, yere bastım.</p>

  <p class="calibre">Mezarın kapısına yüklendim. Sonuna kadar açıldı. Mezarlığın toprağına düştüm, taşların arasından vahşi gözlerle kilometrelerce ötedeki bomboş bulvara baktım.</p>

  <p class="calibre">"Crumley!" diye bağırdım.</p>

  <p class="calibre">Ne trafik vardı, ne park etmiş arabalar.</p>

  <p class="calibre">"Allahım!" diye inledim. "Crumley! Nerdesin?"</p>

  <p class="calibre">Arkamda, mezarın girişine varan pat pat ayak sesleri işittim. Döndüm.</p>

  <p class="calibre">Canavar kapıda belirdi.</p>

  <p class="calibre">Ay ışığı sarmıştı etrafını. Kendi kendini kutlamak için ayağa kalkmış bir morg heykeli gibi duruyordu, kazılı adının altında. Bir an için, eski kır evinin kapısında duran bir İngiliz lordunun ruhu gibi göründü gözüme; fotoğrafı çekilmek üzere poz vermiş, karanlık odanın asitli sularına batırılıp film tabedilirken sisler içinde hayalet gibi yükselen, bir eli sağındaki kapı menteşesinde, öteki eli soğuk, mermer bahçeye kıyamet fırlatacakmış gibi havada. Soğuk, mermer kapının üstünde bir daha gördüm:</p>

  <p class="calibre">ARBUTHNOT.</p>

  <p class="calibre">Adını çığlıkla karışık söylemiş olmalıyım.</p>

  <p class="calibre">Bunun üstüne öne atıldı, biri başlangıç atışı yapmış gibi. Çığlığı beni çıkış kapısına doğru sürükledi. Düzinelerce mezar taşının üstünden atladım, çiçekleri dağıttım ve avaz avaz, zig zag çizerek koştum. Olaya bir yandan insan avı, öte yandan saçma sapan bir oyun gözüyle bakıyordum. Bir yanda, yalnız bir koşucuyu sürükleyip götüren sel sularının hayali, öte yanda, Charlie Chase'i kovalayan fillerin görüntüsü. Kahkahalarla umutsuzluk birbirine karışmış halde, mezarların arasındaki küçük taş yollardan geçip çıkışa ulaştım: ama Crumley yoktu. Bulvar bomboştu.</p>

  <p class="calibre">Sokağın karşısında, St. Sebastian'ın ışıkları yanıyordu, kapıları sonuna kadar açıktı.</p>

  <p class="calibre">H. İ. diye düşündüm, keşke orda olsaydın!</p>

  <p class="calibre">Sıçradım. Kan kokusu alarak koştum.</p>

  <p class="calibre">Arkamda büyük, hantal ayakkabıların patırtısını işittim, yarı kör, korkunç bir adamın solumasını.</p>

  <p class="calibre">Kapıya vardım.</p>

  <p class="calibre">Sığınak!</p>

  <p class="calibre">Ama kilise boştu.</p>

  <p class="calibre">Altın sunakta mumlar yakılmıştı. Parlak sevgi damlacıkları arasında çekilip sahneyi Meryem'e bırakan İsa'nın saklandığı mağaralarda mumlar yanıyordu.</p>

  <p class="calibre">Günah çıkarma bölmesinin kapısı açıktı.</p>

  <p class="calibre">Ayak sesleri gümbürdedi.</p>

  <p class="calibre">Günah çıkarma bölmesine girdim, kapıyı kapayıp yığıldım, tir tir titriyordum karanlık kuyuda.</p>

  <p class="calibre">Gümbürdeyen ayak sesleri-</p>

  <p class="calibre">Fırtına gibi durdu. Fırtına gibi, duruldu ve sonra, bir hava değişimiyle, yaklaştı.</p>

  <p class="calibre">Canavar'ın pençesi kapıya uzandı. Kilitli değildi.</p>

  <p class="calibre">Ama ben rahiptim, değil mi?</p>

  <p class="calibre">Buraya kapanan herkes kutsaldı, hesap verilecek, konuşulacak, ve emniyette...?</p>

  <p class="calibre">Dışardan gelen bu Tanrısız iniltiyi, bitkinliği, kaderi duydum. Ürperdim. Ufak tefek şeyler için dua etmeye başladım. Peg'le bir saat daha. Bir çocuk bırakmak. Gece yansından daha büyük, olası bir şafak kadar yüce şeyler...</p>

  <p class="calibre">Hayatın tatlı kokusu burun deliklerimden çıktı. Dualarımla birleşti.</p>

  <p class="calibre">Son bir inilti oldu ve-</p>

  <p class="calibre">Allahım!</p>

  <p class="calibre">Canavar bölmenin öbür yanına girdi!</p>

  <p class="calibre">İri cüssesini ve dinen öfkesini küçücük yere sığıştırmaya çalıştı; daha da ürperdim, müthiş nefesi kafesi yakıp beni kör edecek diye korktum. Ama dev vücudu yığıldı kaldı, borularına, pompalarına hava üfleyen büyük bir kazan gibi.</p>

  <p class="calibre">Garip kovalamaca bitmiş, son perde başlamıştı.</p>

  <p class="calibre">Canavar'ın bir, iki, üç defa derin derin soluk aldığını duydum, konuşmaya hazırlanıyor ama aynı zamanda korkuyor gibi, hâlâ öldürmek arzusunda ama yorgun, Allahım, nihayet yorgun düşmüş.</p>

  <p class="calibre">Dev bir fısıltı işittim sonunda, bir bacadan aşağıya üflenen dev bir iç çekiş gibi: "Kutsa beni, peder, çünkü günah işledim!"</p>

  <p class="calibre">Allahım, diye düşündüm, ne diyeceğim ben şimdi, bütün o eski filmlerdeki rahipler ne derdi? Hatırlasana, aptal kafa, ne derlerdi?!</p>

  <p class="calibre">Kendimi dışarı atıp, boşluğun ortasında Canavar'la yine bir kovalamacaya girmek istedim bir an.</p>

  <p class="calibre">Ama nefesimi tuttum; korkunç bir fısıltı daha koyuverdi:</p>

  <p class="calibre">"Kutsa beni, peder-"</p>

  <p class="calibre">"Ben senin pederin değilim," diye bağırdım.</p>

  <p class="calibre">"Hayır," diye fısıldadı Canavar.</p>

  <p class="calibre">Ve kayıp bir dakikadan sonra ekledi: "Sen benim oğlumsun."</p>

  <p class="calibre">Kalbim yerinden fırlayacakmış gibi oldu, soğuk bir tünelden karanlığa doğru.</p>

  <p class="calibre">Canavar kıpırdandı.</p>

  <p class="calibre">"Kim..." es... "seni..." es... "işe aldı sanıyorsun?"</p>

  <p class="calibre">Aman Allahım!</p>

  <p class="calibre">"Ben," dedi kafesin arkasındaki kayıp yüz, "aldım."</p>

  <p class="calibre">Groc değil mi? diye düşündüm.</p>

  <p class="calibre">Ve Canavar, kara boncuklu korkunç bir tespih dizmeye başladı; yavaş yavaş gömüldüm, geriye, geriye, başım bölmenin paneline dayanana kadar, ve başımı çevirip mırıldandım:</p>

  <p class="calibre">"Niye beni öldürmedin?"</p>

  <p class="calibre">"Bunu asla istemedim. Arkadaşın bana bulaştı. O büstü yaptı. Delilik. Onu öldürebilirdim, evet, ama o kendini öldürdü önce. Veya öldürmüş gibi yaptı. Hâlâ yaşıyor, seni bekliyor..."</p>

  <p class="calibre">Nerde?! diye bağırmak istedim. Onun yerine, "Beni niye kurtardın?" dedim.</p>

  <p class="calibre">"Niye mi?... Bir gün hikâyemi anlatsınlar istiyorum. Bunu yapabilecek," durdu, "... tek kişi sendin, doğru dürüst anlatabilecek tek kişi. Stüdyoda bilmediğim hiçbir şey yok, veya dış dünyada bilmediğim bir şey. Geceler boyunca okudum, biraz uyuyup uyandım, yine okudum, sonra duvarın arasından fısıldadım, birkaç hafta önce: senin adını. Bu işi o yapabilir dedim. Bulun onu. O benim tarihçim. Ve oğlum.</p>

  <p class="calibre">"Ve öyle oldu."</p>

  <p class="calibre">Demek aynanın arkasından fısıldamış, adımı söylemişti.</p>

  <p class="calibre">Ve aynı fısıltı şimdi hurdaydı, otuz santim ötemde, nefesi aradaki havayı körüklüyordu.</p>

  <p class="calibre">"Tatlı Kudüs'ün kemik beyazı tepeleri," dedi ölgün ses. "İşe aldım, kovdum, herkesi, teker teker, binlerce gün boyunca. Başka kim yapabilirdi? Çirkin olmak ve ölmek istemekten başka ne yapabilirdim? Beni ayakta tutan isimdi. Seni işe almak da tuhaf bir besin gibiydi."</p>

  <p class="calibre">Ona teşekkür mü etmem lazım, diye düşündüm.</p>

  <p class="calibre">Biraz sonra, diye fısıldadı nerdeyse. Sonra:</p>

  <p class="calibre">"Önceleri burayı ikinci elden, aynanın arkasından yönetiyordum. Manny Leiber'ın kulak zarını sesimle, piyasa tahminleriyle, mezarlar içinde düzeltilmiş senaryolarla aşındırıyordum, gecenin ikisinde kulağını duvara dayayıp dinlediğinde. Ne toplantılar! Ne ikili! Ego ve süper ego. Boru ve borazancı. Küçük dansçı, bense camın arkasındaki koreograf. Bu ofisi paylaştık biz. O suratını buruşturup büyük kararlar alıyor gibi yaparak, bense her gece duvarın arkasından çıkıp, üstünde tek bir telefon olan boş masanın yanındaki koltuğa oturup Leiber'a, yani sekreterime, dikte ederek."</p>

  <p class="calibre">"Biliyorum," diye fısıldadım.</p>

  <p class="calibre">"Nerden bileceksin?!"</p>

  <p class="calibre">"Tahmin ettim."</p>

  <p class="calibre">"Tahmin ha? Neyi? Bütün bu çılgın, lanet olası şeyi mi? Hortlaklar gecesini mi? Yirmi, Allahım, yirmi yıl öncesini mi?"</p>

  <p class="calibre">Ağır ağır soludu, bekledi.</p>

  <p class="calibre">"Evet," diye fısıldadım.</p>

  <p class="calibre">"Ah, ah." Canavar hatırladı. "İçki yasağı bitmişti ama biz yine de içkileri Santa Monica'dan getiriyorduk, mezarın içinden, tünelden, gırgır olsun diye. Partidekilerin yarısı mezarların üstündeydi, yarısı film mahzenlerinde. Çığlıklar atan erkekler, kızlar, yıldızlar, figüranlarla dolu beş sesli sahne. O geceyi yarım yamalak hatırlıyorum. Ne çok delinin mezarlıkta seviştiğini hiç düşündün mü? O sessizliği! Düşün bir kere!"</p>

  <p class="calibre">Hatırlaya hatırlaya yıllar öncesine gitmesini bekledim.</p>

  <p class="calibre">"Bizi yakaladı. Mezar taşlarının arasında. Mezar bekçisinin çekici başımda, yüzümde, gözlerimde patlıyordu! Dövüyordu! Onunla kaçtı. Ben de çığlık çığlığa arkalarından. Arabaya bindiler. Ben de bindim. Allahım. Sonra o çarpışma ve, ve-"</p>

  <p class="calibre">İç geçirdi. Kalp atışları yatışsın diye bekledi.</p>

  <p class="calibre">"Dokun beni önce kiliseye taşıdığını hatırlıyorum, korkudan deliye dönmüş papazı, sonra da morga taşıdığını. Mezar odalarında iyileş! Mezarın içinde sağlığını kazan! Sloane ölmüştü! Ve Groc tamir edilemeyecek bir şeyi tamir etmeye çalıştı. Zavallı Groc. Lenin daha şanslıydı! Ağzımı kıpırdatıp, örtbas edin, dedim. Ne diyorsam onu yapın! Geç vakit: Bomboş sokaklar. Yalan söyleyin. Öldüğümü söyleyin. Yüzüm! Allahım, yüzüm! Düzeltmeye imkân yok. Onun için öldü deyin! Emily? Ne? Delirmiş mi? Emily'yi saklayın. Örtbas edin. Parayla tabii. Tonla para. Sahiciymiş gibi gösterin. Kim anlayacak? Kapalı tabutlu bir cenaze, ben biraz ötede, morgda, ölmekten beter olmuş. Dok haftalarca yanımda kaldı! Allahım, ne çılgınlık. Yüzümü, başımı elledim, 'Fritz' diye bağırdım ağzımı açabildiğim zaman. 'Sen idare et!' Etti de. İş başında bir manyak. Sloane ölmüş, onu götürün. Emily, zavallı, kayıp, delirmiş Emily. Constance! Ve Constance onu Cennet Tarlaları'na götürdü. Şu ayyaşların, delilerin, keşlerin sözde iyileştiği huzurevlerinden birine, hiçbir zaman iyileşmezler, huzur da bulmazlar, ama oraya gittiler, Emily boşlukta yürüyormuş gibi, ben avaz avaz. Fritz, kes sesini, dedi, herkes ağlıyordu, hepsi yüzüme bakıyordu, kıyma makinasından çıkmış gibi. Gözlerinde kendi korkunçluğumu görebiliyordum. Bakışları, ölüyor, diyordu, bense hayır! Ve kasap Dok ve güzellik uzmanı Groc beni tamir etmeye çalıştılar ve H. İ., Fritz sonunda, 'Bu iş bu kadar, elimden geleni yaptım. Bir rahip çağırın!' dedi, 'Görürsünüz siz!' diye bağırdım, 'Cenazeyi yapın, ama ben orda olmayacağım!' Hepsinin yüzü bembeyaz kesildi. Ciddi olduğumu biliyorlardı. Ağzımdan, bu enkazdan, çılgınca bir plan çıktı. Düşündüler: O ölürse, biz de ölürüz. Çünkü neden biliyor musun, bizim için film tarihindeki en iyi yıldı. Buhran'ın tam ortasındaydık ama biz iki yüz milyon yapmıştık, sonra üç yüz milyon, bütün diğer stüdyoların toplamından fazla. Ölmeme izin veremezlerdi. Para makinesi gibiydim. Nerde bulacaklardı benim gibisini? Bütün o sersemlerin, geri zekâlıların, asalakların, itlerin içinde mi? Sen kurtar, ben tamir ederim dedi Groc kasap Dok Phillips'e. Bana ebelik ettiler, yeniden doğurttular, sonsuza kadar güneşten uzak!"</p>

  <p class="calibre">H. İ.'nin sözlerini hatırladım: "Canavar mı? Doğduğu gece ben ordaydım."</p>

  <p class="calibre">"Böylece Dok kurtardı, Groc dikti. Allahım! O yamadıkça ben dikişleri patlatıyordum, bu arada hepsi, ölürse biz de battık, diye düşünüyordu. Bense artık ölmek istiyordum tüm kalbimle. Ama bütün o domates salçasının ve parça parça kemiklerin altında yatarken, güce karşı duyduğum hırs kazandı. Hayatla ölüm arasında gidip geldiğim birkaç saatin sonunda, yüzüme dokunmaya korkarak, 'bir anons yapın,' dedim. 'Benim için öldü deyin. Beni burda saklayın, iyileştiriri! Süneli açık tutun, Sloane'ı gömün! Beni de onunla beraber gömün, güya, manşetlerde. Pazartesi sabahı, evet, Pazartesi işe başlayacağım. Ne? Ve bundan sonra her pazartesi, her pazartesi. Ve kimse bilmeyecek! Görülmek istemiyorum. Paramparça yüzlü bir katil. Bir ofis yapın, bir masa, bir sandalye koyun, ve yavaş yavaş, aydan aya yaklaşacağım, biri orda yalnız otururken, ve aynayı dinlerken, Manny, Manny nerde? Sen dinleyeceksin! Kirişlerin arasından konuşacağım, çatlakların arasın-' dan fısıldayacağım, aynayı gölgeleyeceğim, sen ağzını açacaksın, ben senin kulağından, kafanın içinden konuşacağım. Anladın mı? Anla! Gazeteleri arayın. Ölüm kâğıtlarımı imzalayın. Sloane'ı tabuta koyun. Beni morgun bir odasına yatırın, dinleneyim, uyuyayım, iyileşeyim. Manny. Tamam mı? Ofisi yap. Hadi!'</p>

  <p class="calibre">"Ve cenazemden önceki günlerde ben bağırdım, küçük ekibim dinledi, yatıştı, başını salladı, evet dedi.</p>

  <p class="calibre">"Böylece, Dok hayatımı kurtardı, Groc hiç tamir edilemeyecek bir yüzü tamir etti ve Manny benim emirlerimle stüdyoyu yönetti. Ve H. İ., sırf o gece orda olduğu için, beni kanlar içinde ilk bulan, arabaları yeniden düzenleyip çarpışmayı kaza gibi gösteren o olduğu için. Sadece bu dört kişi biliyordu. Fritz? Constance? Etrafı temizlemekten sorumluydular, evet, ama sağ kaldığımı söylemedik onlara. Öteki dördü ise haftada beş bin aldılar, sonsuza kadar. Bir düşün! Haftada beş bin, 1934'te! O zamanlar ortalama haftalık, on beş kokmuş dolardı. Böylece, Dok, Manny, Groc ve H. İ. zengin oldular, di mi? Para her şeyi satın alıyor. Yıllarca süren sessizliği. Her şey yoluna girdi böylece. Filmler, stüdyo, kârlar arttı, ben saklandım, kimsenin haberi olmadan. Hisse fiyatları yükseldi, New York'takiler sevindi, ta ki-"</p>

  <p class="calibre">Durdu ve büyük bir umutsuzluk iniltisi koyuverdi.</p>

  <p class="calibre">"Biri bir şey keşfedene kadar."</p>

  <p class="calibre">Sessizlik.</p>

  <p class="calibre">"Kim?" diye sormaya cesaret ettim karanlıkta.</p>

  <p class="calibre">"Dok. Cerrah general Dok efendi. Vaktim gelmişti."</p>

  <p class="calibre">Bir daha durdu, sonra:</p>

  <p class="calibre">"Kanser."</p>

  <p class="calibre">Bekledim, kuvvetini toplayıp tekrar konuştu.</p>

  <p class="calibre">"Kanser. Dok ötekilerden hangisine söyledi kim bilir. Biri kaçmak istedi. Parayı kapıp toz olmak. Böylece korku başladı. Herkesi gerçekle korkut. Sonra - şantaj - sonra para iste."</p>

  <p class="calibre">Groc, diye düşündüm, ama: "Kim olduğunu biliyor musun?" dedim.</p>

  <p class="calibre">Sonra da sordum: "Cesedi merdivenin üstüne kim koydu. Kim bana mektup yazıp mezarlığa gelmemi istedi? Seni görebilsin diye Clarence'a Brown Derby'nin önünde beklemesini kim söyledi? Roy Holdstrom'a imkânsız bir film için bir canavar büstü yapma ilhamını kim verdi? Kim H. İ.'ye bol bol viski verdi, dili çözülür de her şeyi anlatır umuduyla. Kim?"</p>

  <p class="calibre">Her soruyla birlikte, ince panelin arkasındaki dev cüsse kımıldadı, titredi, derin derin soludu, iç geçirdi; her soluk alış bir yaşama umudu, her soluk veriş bir umutsuzluk kabullenmesi gibi.</p>

  <p class="calibre">Bir sessizlik oldu, sonra: "Her şey başladığı zaman, duvarın üstündeki ceset filan, herkesten şüphelendim. Daha da kötüledi. Çıldıracak gibiydim. Dok, diye düşündüm, olamaz. O bir korkak ve fazla dikkat çekici. Ne de olsa hastalığımı keşfedip bana söyleyen oydu. H. İ. mi? Korkaktan da beter, her gece bir şişeye saklanır. H. İ. olamaz."</p>

  <p class="calibre">"H. İ. bu gece nerde?"</p>

  <p class="calibre">"Bir yerde gömülü. Onu kendim gömecektim. Herkesi gömmeye kararlıydım, teker teker, bana zarar vermek isteyen herkesten birer birer kurtulmaya. Clarence gibi, H. İ.'yi de boğacaktım. Kendini öldürdü sandığım Roy'u öldüreceğim gibi onu da öldürecektim. Roy yaşıyordu. H. İ.'yi O öldürüp gömdü."</p>

  <p class="calibre">"Olamaz!" diye bağırdım.</p>

  <p class="calibre">"Bir sürü mezar var. Roy bir yere sakladı onu. Zavallı kederli İsa."</p>

  <p class="calibre">"Roy olamaz!"</p>

  <p class="calibre">"Neden olmasın? Elimize fırsat geçse hepimiz adam öldürebiliriz. Cinayet hepimizin düşleyip de yapamadığı şeydir. Geç oldu, bırak bitireyim. Dok, H. İ., Manny, diye düşündüm, hangisi beni arkadan vurup kaçmaya çalışır? Manny Leiber mı? Hayır. İstediğim zaman çalıp her seferinde aynı müziği duyacağım bir plaktır o. Öyleyse, geriye Groc kalıyor! Roy'u işe o aldı, ama büyük arayış için seni devreye sokmaya ben karar verdim. Son arayışın benim için olacağını nerden bilebilirdim?! Kil haline geleceğimi! Tam anlamıyla çılgına döndüm. Ama şimdi- her şey bitti.</p>

  <p class="calibre">"Koşuştur, bağır, çağır, deli gibi, bir an düşündüm: yeter artık. Yoruldum, bunca yılın yorgunluğu, onca kan, onca ölüm, hepsi geçip gitti, şimdi de kanser. Sonra tünelde, mezarların yanında öbür Canavar'la karşılaştım."</p>

  <p class="calibre">"Öbür Canavar mı?"</p>

  <p class="calibre">"Evet," diye iç geçirdi, başı bölmenin yan tarafına değdi. "Git onu bul. Sırf benim olduğumu sanmıyordun, değil mi?"</p>

  <p class="calibre">"Başka bir-"</p>

  <p class="calibre">"Senin dostun. Yüzümü yakaladığını gördüğüm zaman büstünü parçaladığım adam, evet. Şehirlerini ayaklar altına aldığım. Dinozorlarını deştiğim... Stüdyoyu o yönetiyor!"</p>

  <p class="calibre">"Bu... bu imkânsız!"</p>

  <p class="calibre">"Enayi! Bizi uyuttu o. Hayvanlarına, şehirlerine, kil büstüne yaptıklarımı görünce çıldırdı. Kendini ayaklı dehşet haline getirdi. O korkunç maske-"</p>

  <p class="calibre">"Maske-" Ağzım seğirdi.</p>

  <p class="calibre">Tahmin etmiş ama tahmin etmeyi reddetmiştim. Crumley'nin duvarındaki Canavar'ın film yüzünü hatırladım. Kare kare animasyon yapılmış kil bir büst değil - Roy'du, yokoluşun babası, kaosun çocuğu, imhanın gerçek evladı rolünde.</p>

  <p class="calibre">Filmde Canavar rolü yapan Roy.</p>

  <p class="calibre">"Senin dostun," diye soludu parmaklığın arkasındaki adam durmadan. "Allahım, ne rol. Ses, benim sesim. Manny'nin masasının arkasındaki duvardan konuştu ve-"</p>

  <p class="calibre">"Beni tekrar işe aldırttı," dediğimi duydum. "Kendini de mi tekrar işe aldırttı?"</p>

  <p class="calibre">"Evet! Ne yetenek! Oscar'a layık!"</p>

  <p class="calibre">Elim parmaklığa gitti.</p>

  <p class="calibre">"Peki nasıl-"</p>

  <p class="calibre">"- mı ele geçirdi? Dikiş izi, çatlak, sınır nerde miydi? Duvarın altında rastladım ona, tonozların altında, yüz yüze! Allah belasını versin o akıllı orospu çocuğunun. Yıllardır aynaya bakmamıştım. Ama ordaydım işte, kendi yolumun üstünde duruyordum. Sırıtıyordum! Aynayı parçalamak için vurdum! Hayal görüyorum, diye düşündüm. Camda hayal meyal bir ışık. Bağırıp vurdum, dengemi kaybettim. Ayna da yumruğunu kaldırdı ve vurdu. Mezarların içinde uyandım, parmaklıklar arkasında hapsolmuş, o da seyrediyordu. 'Kimsin sen!' diye bağırdım. Ama biliyordum. Tatlı intikam! Ben onun yaratıklarını öldürmüştüm, şehirlerini yıkmıştım, kendisini öldürmek istemiştim. Şimdi, zafer onundu. Koşup bana geri bağırdı: 'Dinle. Gidip kendimi tekrar işe aldırtıcam! Ve bir de, evet, maaşıma zam yaptırıcım!' Günde iki defa geliyordu, elinde çukulatayla, ölen bir adamı beslemek için. Ta ki gerçekten ölmek üzere olduğumu anlayana kadar, eğlence bitmişti, hem onun hem benim için. Belki gücün güç olarak, hoş ve eğlenceli olarak kalmadığını anladı. Belki bu onu korkuttu, belki canını sıktı. Birkaç saat önce beni parmaklıkların arkasından çıkarıp seni aramaya gönderdi. Seni beklemeye bıraktı. Ne yapmam gerektiğini söylemesi gerekmiyordu. Sadece tünelden aşağı kiliseye doğru işaret etti. 'Günah çıkarma zamanı,' dedi. Zekice, değil mi? Şimdi seni bekliyor son bir yerde."</p>

  <p class="calibre">"Nerde?"</p>

  <p class="calibre">"Allah kahretsin! Benim gibiler, onun haline gelenler için gidilecek tek yer neresidir, ha?"</p>

  <p class="calibre">"Evet," başımı salladım, gözlerim sulandı. "Oraya gitmiştim."</p>

  <p class="calibre">Canavar bölmenin içinde yığıldı.</p>

  <p class="calibre">"İşte bu kadar," diye iç geçirdi. "Bu hafta birçok insanın canını yaktım. Birkaçını ben öldürdüm, geri kalanını da dostun. Sor ona. O da benim kadar çıldırdı. Bütün bunlar bittiğinde, polis sorduğu zaman suçu bana atın. İki tane Canavar'a lüzum yok, bir tanesi yeter. Tamam mı?"</p>

  <p class="calibre">Sesim çıkmıyordu.</p>

  <p class="calibre">"Konuş!"</p>

  <p class="calibre">"Evet."</p>

  <p class="calibre">"Güzel. Mezarın içinde sahiden ölmek üzere olduğumu gördüğü zaman, kendisinin de ona geçirdiğim kanserden öleceğini, oyunun buna değmediğini anladığı zaman, beni bırakma insaniyetini gösterdi. Onun yönettiği, benim yönettiğim stüdyo ölü bir noktada kilitlenip kalmıştı. Tekrar canlandırmamız gerekiyordu. Şimdi sen, gelecek hafta bütün çarkları döndür. Ölüler Hızlı Sürer'e tekrar başla."</p>

  <p class="calibre">"Hayır," diye mırıldandım.</p>

  <p class="calibre">"Allah kahretsin! Son nefesimde bile gelir boğuveririm seni. Yapılacak. Söyle!"</p>

  <p class="calibre">"Yapılacak," dedim sonunda.</p>

  <p class="calibre">"Son bir şey daha. Biraz önce söylediğim gibi. Teklif. İstiyorsan senindir. Stüdyo."</p>

  <p class="calibre">"İstemiyorum-"</p>

  <p class="calibre">"Başka kimse yok! Hemen reddetme. Başkaları miras almak için canını verirdi-"</p>

  <p class="calibre">"Verirdi, doğru. Bir ay geçmeden ölürüm, bir enkaz, bir ayyaş ve ölü."</p>

  <p class="calibre">"Anlamıyorsun. Sahip olduğum tek oğul sensin."</p>

  <p class="calibre">"Bu doğruysa üzgünüm. Neden ben?"</p>

  <p class="calibre">"Çünkü sen gerçekten dürüst enayi bir bilgesin. Gerçek bir ahmak, sahte değil. Fazla konuşan biri, ama sen söyleyince kelimeler güzel çıkıyor. Elinde değil. Elinden güzel şeyler çıkıp kelimelere dönüşüyor."</p>

  <p class="calibre">"Evet ama ben aynaya dayanıp Manny gibi yıllarca seni dinlemedim."</p>

  <p class="calibre">"O konuşur ama sözleri bir şey ifade etmez."</p>

  <p class="calibre">"Ama çok şey öğrendi. Artık işleri nasıl yürüteceğini biliyordur. Bırak onun için çalışayım!"</p>

  <p class="calibre">"Son şans? Son teklif?" Sesi soluyordu.</p>

  <p class="calibre">"Karımdan, yazılarımdan, hayatımdan mı vazgeçeyim?"</p>

  <p class="calibre">"Ah," diye fısıldadı ses. Ve son bir "Evet..." Ekledi: "Şimdi, nihayet. Kutsa beni, peder, çünkü günah işledim."</p>

  <p class="calibre">"Yapamam."</p>

  <p class="calibre">"Evet, yapabilirsin. Bağışlayabilirsin. Rahiplerin işi budur. Bağışlamak ve kutsamak. Bir dakika sonra çok geç olacak. Beni sonsuz cehenneme gönderme!"</p>

  <p class="calibre">Gözlerimi kapayıp, "Seni kutsuyorum," dedim. Sonra, "Seni bağışlıyorum, ama anlamıyorum!"</p>

  <p class="calibre">"Kim anladı ki?" diye soludu. "Ben bile." Başı panele kaykıldı.</p>

  <p class="calibre">"Çok sağol." Seslerin var olmadığı bir boşluğa kapandı gözleri. Kafamda hayal ettim: koca bir kapının unutuluşa kapanmasını, mezar kapılarının örtülüsünü.</p>

  <p class="calibre">"Seni bağışlıyorum!" diye bağırdım adamın korkunç maskesine.</p>

  <p class="calibre">"Seni bağışlıyorum..." diye yankılandı sesim boş kilisede.</p>

  <p class="calibre">Sokak bomboştu.</p>

  <p class="calibre">Crumley, diye düşündüm, nerdesin?</p>

  <p class="calibre">Koştum.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_69">-72-</h2>

  <p class="calibre">Gitmem gereken son bir yer kalmıştı.</p>

  <p class="calibre">Notre Dame'ın karanlık merdivenlerini tırmandım.</p>

  <p class="calibre">Sol kulenin üst kenarının yanında çakılı gibi duran şekli gördüm; bir oluk ağzından biraz uzakta, hayvansı çenesini pençelerine dayamış, olmayan bir Paris'e bakarken.</p>

  <p class="calibre">Yan yan yanaştım, derin bir nefes alıp seslendim: "Sen...?" ve durdum.</p>

  <p class="calibre">Orda oturan şekil, yüzü karanlıkta, kıpırdamadı.</p>

  <p class="calibre">Bir daha nefes alıp, "Hey," dedim.</p>

  <p class="calibre">Şekil doğruldu. Başı, yüzü, şehrin soluk ışığında belirdi.</p>

  <p class="calibre">Son bir nefes alıp sessizce, "Roy?" dedim.</p>

  <p class="calibre">Canavar bana baktı, birkaç.dakika önce günah çıkarma bölmesinde yığılanın mükemmel bir kopyası.</p>

  <p class="calibre">Korkunç sırıtış, korkunç vahşi gözler kanımı dondurdu. Korkunç yaralı ağız açıldı, sulandı, hava emip tek bir kelime geveledi: "...Evetttt."</p>

  <p class="calibre">"Her şey bitti," dedim, sesim kısılarak. "Hadi Roy, in surdan."</p>

  <p class="calibre">Canavar başını salladı. Sağ elini kaldırıp yüzü yırttı, balmumunu, makyajı, dehşet ve şaşkınlık maskesini sökmeye başladı. Kâbuslu yüzünü parmaklarıyla tırmalayıp soydu. Döküntülerin altından, eski lise arkadaşım bana baktı.</p>

  <p class="calibre">"Ona benzemiş miydim?" diye sordu Roy.</p>

  <p class="calibre">"Aman Allahım, Roy!" Gözlerimdeki yaşlar onu görmemi engelliyordu. "Evet!"</p>

  <p class="calibre">"Evet," diye mırıldandı Roy. "Ben de öyle düşündüm."</p>

  <p class="calibre">"Hepsini söksene," diye soludum. "Eğer bırakırsan, yüzüne yapışacak ve seni bir daha hiç göremeyeceğim gibi bir his var içimde."</p>

  <p class="calibre">Roy'un sağ eli içgüdüsel olarak uzanıp iğrenç yanağını kazıdı.</p>

  <p class="calibre">"Ne tuhaf," diye fısıldadı, 'ben de öyle hissediyorum."</p>

  <p class="calibre">"Yüzünü nasıl bu hale getirdin?"</p>

  <p class="calibre">"İki itiraf mı? Birini dinledin. Bir tane daha mı istiyorsun?"</p>

  <p class="calibre">"Evet."</p>

  <p class="calibre">"Rahip mi oldun yoksa?"</p>

  <p class="calibre">"Öyle hissetmeye başlayacağım yakında. Aforoz mu edilmek istiyorsun?"</p>

  <p class="calibre">"Neyden?"</p>

  <p class="calibre">"Arkadaşlığımızdan."</p>

  <p class="calibre">Gözleri hızla dolaştı üstümde.</p>

  <p class="calibre">"Yapamazsın!"</p>

  <p class="calibre">"Belli olmaz."</p>

  <p class="calibre">"Arkadaşlar birbirine arkadaşlıkları hakkında şantaj yapmaz."</p>

  <p class="calibre">"İşte konuşman için daha iyi bir sebep. Başla."</p>

  <p class="calibre">Yan yırtık maskesinin içinden Roy sessizce başladı:</p>

  <p class="calibre">"Sebep hayvanlarımdı. Daha önce hiç kimse canlanma, ciğerlerime dokunmamıştı, asla. Onları hayal etmek, şekillendirmek için hayatımı verdim ben. Onlar mükemmeldiler. Ben Tanrı'ydım. Başka neyim vardı ki? Hiç sınıftaki kızlarla, amigolarla filan çıktım mı? Bunca yıldır hiç sevgilim oldu mu? Olmadı. Yatağa brontazorlarımla girdim. Geceleri pterodaktillerimle uçtum. Biri kalkıp da masum yaratıklarımı katledince, dünyamı yıkıp antik yatak arkadaşlarımı yok edince neler hissettim bilemezsin. Öfkeden kudurmakla kalmadım. Çıldırdım."</p>

  <p class="calibre">Roy korkunç teninin içinde duraksadı. Sonra devam etti: "Öyle basitti ki. Nerdeyse başından beri parçalar birbirini tamamlıyordu, ama söylemedim. Canavar'ı mezarlıkta izlediğim geceyi hatırlıyor musun? Lanet olası deve öylesine aşıktım ki. Eğlenceyi bozacaksın diye korktum. Ne eğlence ama! İnsanlar öldü bu yüzden! İşte, kendi mezarına girip çıkmadığını gördüğüm zaman, sana söylemedim. Beni vazgeçirmeye çalışacağını biliyordum, ama o yüze sahip olmalıydım, Tanrım, o muhteşem maskeye, epik şaheserimiz için! Çenemi kapatıp kil büstü yaptım. Sonra? Nerdeyse kovuluyordun. Ya ben? Kapı dışarı edildim! Sonra, dinozorlarımı çiğnediler, setimi ayaklar altına aldılar, iğrenç Canavar heykelimi paramparça ettiler. Fıttırdım. Ama sonra dank etti: Onu yok edebilecek sadece bir kişi vardı. Ne Manny, ne de tanıdığımız biri. Canavar'ın ta kendisi! Brown Derby'deki herif. Ama kil büstümü nerden biliyordu? Biri mi söylemişti? Hayır! Onu mezarlığa, stüdyonun yakınına izlediğim geceyi düşündüm. Başka bir açıklaması yoktu. Mezarın içine ve her nasılsa duvarın altından stüdyoya gece geç vakit girmiş ve orada yüzünün kilden kopyasını görüp patlamıştı.</p>

  <p class="calibre">"İşte o anda çılgınca bir plan yapıverdim. Canavar beni bulsa öleceğimi biliyordum. Onun için kendimi 'öldürdüm'! Kokumu kaybetsin diye. Ölü numarası yaparak Canavar'ı arayıp bulabileceğimi ve intikam alabileceğimi biliyordum. Onun için suretimi ipe çektim. Sen buldun. Sonra da onlar bulup yaktılar ve o gece duvarın arkasına geçtim. Ne bulduğumu biliyorsun. Mezarlıktaki mezarı denedim, kapıyı kilitlenmemiş bulup içeri girdim, aşağı indim ve aynanın arkasından Manny'nin ofisini dinledim. Şaşkına dönmüştüm! Öylesine güzeldi ki. Canavar kimsenin haberi olmadan stüdyoyu yönetiyordu. Öyleyse, orospu çocuğunu hemen geberteceğine, bekle ve gücünü elinden al. Canavar'ı öldürme ama Canavar ol, onu yaşa! Sonra da, yirmi yedi, yirmi sekiz ülkeyi, Allahım, dünyayı yönet! Ve zamanı gelince dışarı çık, yeniden doğ, hafızanı kaybettiğini filan söyle, veya ne bileyim, başka bir masal uydur, bir şey bulacaktım- Canavar nasılsa tükeniyordu. Belliydi, ayakta ölmek üzereydi. Saklandım, seyrettim, dinledim, sonra da onu stüdyonun altındaki film mahzenlerinde, mezarlara yarı yolda kıstırdım. Makyaj! Beni orda dururken görünce öylesine şok oldu ki onu kolayca yere devirip odalardan birine kilitledim. Sonra gidip gücü denedim, camın arkasından ben konuştum. Brown Derby'nin içinde ve dışında Canavar'ın konuştuğunu duymuştum, sonra da tünelde ve ofis duvarının arkasında. Fısıldadım, mırıldandım ve Ölüler Hızlı Sürer tekrar programa alındı. Senle ben tekrar işe alındık. Tam makyajı söküp dışarı kendim olarak çıkmaya hazırlanırken, bir şey oldu."</p>

  <p class="calibre">"Ne?"</p>

  <p class="calibre">"Gücü sevdiğimi fark ettim."</p>

  <p class="calibre">"Ne?!"</p>

  <p class="calibre">"Güç. Ona tapıyordum. Borsa simsarları, kodaman şirket sahipleri, bütün o saçmalıklar. İnanılmaz. Sarhoş olmuştum! Stüdyoyu yönetmeye bayılıyordum, kararlar vermeye, yönetim kurulu toplantıları filan olmadan. Sırf aynalar, yankılar ve gölgelerle. Yıllar önce yapılması gereken ama hiç yapılmayan filmleri yap. Kendimi, evrenimi yeniden yarat. Arkadaşlarımı, yaratıklarımı yeniden icat edip yeniden yap. Stüdyoya hem para, hem de etle, kanla Ödet. Hayatımı mahvetmekte en çok kim sorumluysa bul, sonra teker teker taş kafalıları ez, cahilleri, dalkavukları gebert. Stüdyo beni yönetmişti. Şimdi ben stüdyoyu yönetiyordum. Louis B. Mayer'a niye kimsenin katlanamadığı, Warner Brothers'ın neden bütün gece damarlarına tozlu film küpleri bastıkları belliydi. Bir stüdyoyu yönetmeden, ufaklık, gücün ne olduğunu bilemezsin. Bir şehri, bir ülkeyi değil, o dünyanın ötesindeki dünyayı yönetiyorsun. Slow motion diyorsun, insanlar yavaşlıyor. Hızlı diyorsun, insanlar Himalayalar'dan zıplıyor, mezarlarında dönüyor. Sırf sen sahneleri kestin, oyuncuları yönettin, başla! dedin, sonlan talimin ettin diye. Bir defa içeri girdim ya, her gece Notre Dame'a çıkıyor, aşağı bakıp köylülere gülüyor, dostlarıma zarar veren, hep göğsümde dönen jiroskopu öldüren dev bücürleri küçültüyordum. Ama jiroskop yine dönmeye başlamıştı, dingilinden çıkmış yuvarlanıyordu. Yaptıklarıma baktım, hemen her şey yıkılmıştı. Canavar başlatmış, ben bitirmiştim. Bu gidişe bir dur demezsem, paranoya yüzünden tımarhaneye düşeceğimi biliyordum. Bir o, bir de Cana-var'ın ölmek üzere olması, rahibi, çanları, mumlan, günah çıkarma bölmesini son bir kez ziyaret etmek için yalvarması, bağışlanmak için. Stüdyosunu ona geri vermeliydim sana verebilsin diye-"</p>

  <p class="calibre">Roy yavaşladı, korkunç dudaklarını ıslattı ve sustu.</p>

  <p class="calibre">"Tam anlamadığım bir şey, birkaç şey var-" dedim.</p>

  <p class="calibre">"Nedir?"</p>

  <p class="calibre">"Arbuthnot son birkaç gün içinde kaç kişi öldürdü? Ve kaç kişiyi-" durdum, söyleyemedim.</p>

  <p class="calibre">Roy benim yerime söyledi: "Kaç kişiyi Roy Holdstrom, iki numaralı Canavar mahvetti?"</p>

  <p class="calibre">Başımı salladım.</p>

  <p class="calibre">"Clarence'ı ben öldürmedim, korktuğun buysa."'</p>

  <p class="calibre">"Şükürler olsun."</p>

  <p class="calibre">Yutkundum ve sonunda, "Hangi noktada -yani- ne zaman-?"</p>

  <p class="calibre">"Ne zaman ne?"</p>

  <p class="calibre">"Hangi saatte... ne gün... Arbuthnot durdu ve sen devraldın?"</p>

  <p class="calibre">Şimdi yutkunma sırası Roy'daydı, katledilmiş yüzün ardında. "Clarence'dan sonra tabii. Mezar odalarında, telefon sistemlerinden, her mezar kavşağında sesler duyuyordum. Tünellerde sesler. Ahizeleri kaldırarak veya tetikte saklanarak, geri çekildim veya gömmeye giden gölgeleri takip ettim. Clarence'ı gömmeye hazırlandıklarını anlamıştım, Canavar evini yerle bir ettikten beş dakika sonra. Uzaktan, Dok'un tünellerde acele acele yürüdüğünü gördüm, duydum, Clarence'ı lanet olası gizli bir mezara taşıdı. O zaman anladım ki çok geçmeden benim hâlâ yaşadığımı öğreneceklerdi, henüz şüphelenmemişlerse tabii. Yakma makinesini kontrol edip gerçek kemiklerimi değil de sahte iskeletimi buldular mı acaba diyordum. Sonra sıra sana gelecekti! Clarence'ı tanıyordun. Seni onun evinde veya benim dairemde görmüş olabilirlerdi. Birle biri toplarlarsa, seni diri diri gömerlerdi. Onun için devreye girmem gerekiyordu, anlıyor musun. Canavar olmam gerekiyordu.</p>

  <p class="calibre">"Sırf o da değil, stüdyoyu kapattırdım, gücümü denemek için, sesime itaat ediyorlar mı, söylediklerimi yapıyorlar mı görmek için. Stüdyo boşalınca kötü adamları öldürmek, olası katillerin icabına bakmak daha kolaylaştı."</p>

  <p class="calibre">"Stanislau Groc mu?" dedim.</p>

  <p class="calibre">"Groc..!? Evet. Bizi bu işin içine sokan o zaten. Aperitif olarak beni işe aldı, çünkü yaratıklara can verebiliyordum, tıpkı onun yaşlı, ölü Lenin'i allayıp pulladığı gibi. Belki Arbuthnot'un kulağına seni işe almasını fısıldayan da odur. Sonra duvarın üstündeki o cesedi yaptı, stüdyodakileri ve Arbuthnot'u korkutmak için, sonra da bizi Brown Derby'ye davet etti, hayvansı bir ifşa seyretmek üzere. Ben kilden büstü yapıp herkesi korkutunca da paraları çarptı."</p>

  <p class="calibre">"Groc'u sen öldürdün öyleyse?"</p>

  <p class="calibre">"Tam değil. Kapıda tutuklattım. Manny'nin boş ofisine getirttim, orda yalnız bıraktıkları zaman, ayna açılıp da karşısında beni görünce küt diye gidiverdi. Asıl Dok Phillips'i sor."</p>

  <p class="calibre">"Dok Phillips mi?"</p>

  <p class="calibre">"Ne de olsa sahte cesedimi temizleyen o oldu, değil mi? O ve lanet temizlikçileri. Onunla Notre Dame'da karşılaştım. Kaçmaya çalışmadı bile. Onu çanlarla beraber yukarı çektim. Sadece korkutmak istemiştim. Ta tepeye çekip sallamak, Groc gibi kalbi durun-caya kadar. Cinayet değil, adam öldürme. Ama yukarı çekilince ipe dolandı, deli gibi çırpınıp kendi kendini astı. Ben mi yaptım? Suçlu muyum?"</p>

  <p class="calibre">Evet, diye düşündüm. Ama sonra, hayır.</p>

  <p class="calibre">"Ya H. İ.?" diye sordum, ve nefesimi tuttum.</p>

  <p class="calibre">'Yo, hayır. İki gece önce haça tırmandı ve yaralan bir türlü kapanmadı. Hayatı bileklerinden akıp gitti. Haçın üstünde öldü, zavallı adam, zavallı yaşlı H. İ. Tanrı huzur versin. Onu bulup uygun bir dinlenme yerine götürdüm."</p>

  <p class="calibre">"Nerdeler peki? Groc, Dok Phillips, H. İ.?"</p>

  <p class="calibre">"Bir yerde. Herhangi bir yerde. Fark eder mi? Orda sırf cesetler var, milyonlarca. Onlardan biri," durdu, "sen olmadığın için memnunum."</p>

  <p class="calibre">"Ben mi?"</p>

  <p class="calibre">"Sonunda durup vazgeçmeme sebep olan da buydu zaten. Yaklaşık on iki saat önce senin de listemde olduğunu fark ettim." ,</p>

  <p class="calibre">"Ne!?"</p>

  <p class="calibre">"Kendi kendime düşünüyordum, yoluma çıkarsa, ölür, diye. Bu yüzden durdum işte."</p>

  <p class="calibre">"Umarım öyledir!"</p>

  <p class="calibre">"Düşündüm, dur bir dakka, onun bütün bu,saçmalıklarla ne ilgisi var. Çılgın atlan atlı karıncaya koşan o değil ki. O senin dostun, arkadaşın, kardeşin. Hayatından tek arda kalan o. Dönüm noktası bu oldu. Delilikten geri dönmenin yolu, artık yol kalmayınca başlıyor, onun için dönüyorsun. Seni seviyordum. Seni seviyorum. Onun için döndüm. Mezarı açıp gerçek Canavar'ı saldım."</p>

  <p class="calibre">Roy başını çevirip bana baktı. Bakışları, gözaltında mıyım, diyordu, zarar verdiklerim için bana zarar verecek misin? Hâlâ dost muyuz? Yaptıklarımı bana yaptıran neydi? Polisin bilmesi gerekiyor mu? Kim haber verecek onlara? Cezalandırılmam mı gerekiyor? Bedeli deliler mi ödemek zorunda? Her şey delice değil mi zaten? Deli setler, deli roller, deli oyuncular? Oyun bitti mi? Yoksa yeni mi başlıyor? Gülelim mi ağlayalım mı? Ne için?</p>

  <p class="calibre">Yüzü, çok geçmeden güneş doğacak, diyordu, iki şehir yaşamaya başlayacak, biri diğerinden daha canlı. Ölüler ölü kalacak, evet, ama yaşayanlar daha dün söylemekte oldukları replikleri tekrar edecekler. Konuşmalarına izin mi verelim? Yoksa yeniden mi yazalım beraberce? Hızlı süren ölümü yapacak mıyım ve o ağzını açtığında senin sözlerin mi çıkacak?</p>

  <p class="calibre">Ne...?</p>

  <p class="calibre">Roy bekledi.</p>

  <p class="calibre">"Sahiden yine benle beraber misin?" dedim.</p>

  <p class="calibre">Derin bir nefes alıp devam ettim. "Yine Roy Holdstrom musun, öyle kalacak mısın, sadece arkadaşım olarak, şu andan itibaren, ha, Roy?"</p>

  <p class="calibre">Roy'un başı eğikti. Sonunda elini uzattı.</p>

  <p class="calibre">Elini yakaladım, sanki başım dönecek, aşağıya, Canavarın Paris'inin sokaklarına düşecekmişim gibi.</p>

  <p class="calibre">Sıkıca tuttuk.</p>

  <p class="calibre">Roy öbür eliyle maskesinin geri kalanını soymaya koyuldu. Nesneyi top haline getirdi, yırtılmış balmumu, pudra ve yarayı yumruğunda yuvarlayıp Notre Dame'dan aşağı fırlattı. Çarptığını duymadık. Ama şaşkın bir ses bağırdı.</p>

  <p class="calibre">"Hey, ne oluyor!"</p>

  <p class="calibre">Aşağı baktık.</p>

  <p class="calibre">Crumley idi, aşağıda, Notre Dame'ın sundurmasında duran saf köylü. "Benzinim bitti," diye seslendi. "Bloğun etrafında dönüp durdum. Benzinim bitiverdi."</p>

  <p class="calibre">Eliyle gözlerine siper yapıp yukarı baktı, "Siz ne yapıyorsunuz yukarda?"</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_70">-73-</h2>

  <p class="calibre"><span style="font-size: 1em;">Arbuthnot iki gün sonra gömüldü.</span><br /></p>

  <p class="calibre">Daha doğrusu yeniden gömüldü. Daha da doğrusu, kimi, neyi, neden taşıdıklarını bilmeyen kilise dostları tarafından şafaktan önce taşınarak mezara yerleştirildi.</p>

  <p class="calibre">Peder Kelly ölü doğmuş bir çocuğun cenaze törenini yönetti, isimsiz ve uzun zaman önce vaftiz olmuş bir çocuğun...</p>

  <p class="calibre">Ben de ordaydım, Crumley, Constance, Henry, Fritz ve Maggie'yle beraber. Roy hepimizden geride ayrı durdu.</p>

  <p class="calibre">"Ne arıyoruz burda?" diye mırıldandım.</p>

  <p class="calibre">"Sonsuza dek gömüldüğünden emin oluyoruz," dedi Crumley.</p>

  <p class="calibre">"Zavallı orospu çocuğunu bağışlıyoruz," dedi Constance sessizce.</p>

  <p class="calibre">"Dışardaki insanlar bugün burda neler olduğunu bilselerdi," dedim, "sonunda her şeyin bittiğini görmeye gelecek kalabalığı bir düşünsenize. Napolyon'un vedası."</p>

  <p class="calibre">"O Napolyon değildi," dedi Constance.</p>

  <p class="calibre">"Öyle mi?"</p>

  <p class="calibre">Mezarlık duvarının karşısına, dünya şehirlerinin dümdüz edilmiş olduğu yere baktım, ne Kong'un uçakları yakalayacağı bir yer, ne mezarını kaybetmiş Isa için tozlu beyaz bir kabir, ne de üzerine inanç veya umutlu bir gelecek asılacak bir haç kalmıştı.</p>

  <p class="calibre">Hayır, diye düşündüm, belki Napolyon değil, ama Barnum, Ghandi ve İsa. Herod, Edison, ve Griffith. Mussolini, Cengiz Han, ve Tom Miks. Bertrand Russell, Mucizeler Yaratan Adam ve Görünmez Adam. Frankenstein, Cüce Tim ve Drac-</p>

  <p class="calibre">Bunları yüksek sesle söylemiş olmalıyım ki, "Sus," dedi Crumley alçak sesle.</p>

  <p class="calibre">Ve Arbuthnot'un mezar kapısı, içinde çiçekler ve Canavar'ın cesediyle, kapandı.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_71">-74-</h2>

  <p class="calibre"><span style="font-size: 1em;">Manny Leiber'ı görmeye gittim.</span><br /></p>

  <p class="calibre">Minyatür bir oluk ağzı gibi hâlâ masanın kenarında oturuyordu. Gözlerimi ondan, arkasındaki büyük koltuğa çevirdim.</p>

  <p class="calibre">"Evet,"' dedi. "Sezar ve İsa bitti. Maggie düzeltmeleri yapıyor."</p>

  <p class="calibre">El sıkışmak istermiş, ama nasıl yapacağını bilmiyormuş gibi bir hali vardı. Onun için odayı dolaştım, kanapedeki minderleri topladım, eski günlerdeki gibi, üstüste koyup tepesine oturdum.</p>

  <p class="calibre">Manny Leiber güldü. "Hiç vazgeçmez misin?"</p>

  <p class="calibre">"Vazgeçsem, beni çiğ çiğ yerdin."</p>

  <p class="calibre">Arkasındaki duvara baktım. "Geçit kapalı mı?"</p>

  <p class="calibre">Manny masadan kaydı, yürüdü ve aynayı çengellerinden çıkardı. Arkasında, bir zamanlar kapının durduğu yerde, taze bir alçı ve boya tabakası vardı.</p>

  <p class="calibre">"Ordan yıllar yılı her gün bir canavarın çıktığına inanmak zor," dedim.</p>

  <p class="calibre">"O canavar değildi," dedi Manny. "Ve burayı yöneten oydu. O olmasa çoktan batardı. Sadece işin sonuna doğru çıldırdı, yoksa geri kalan zamanlar camın arkasındaki Tanrı gibiydi."</p>

  <p class="calibre">'İnsanların gözlerini dikip ona bakmalarına hiç alışamadı, değil mi?"</p>

  <p class="calibre">"Sen alışır mıydın? Saklanmasında, gece geç vakit tünelden çıkıp şu koltukta oturmasında garip olan ne? Sinema perdelerinden düşen filmlerin dünyayı yönetmesi fikrinden daha aptalca veya akıllıca değil. Avrupa'nın her şehri bizim gibi çılgın Amerikalılara benzemeye, bizim gibi giyinip, konuşup, dans etmeye başladı. Filmler sayesinde dünyayı kazandık, ama bunu anlayamayacak kadar kafasızız. Diyeceğim şu ki, bütün bunlar doğruyken, binanın içinde kaybolmuş bir adamın yaratıcılığında bu kadar tuhaf olan ne?!"</p>

  <p class="calibre">Taze alçının üstüne aynayı asmasına yardım ettim.</p>

  <p class="calibre">"Yakında, ortalık yatışınca," dedi Manny, "senle Roy'u geri çağırıp Mars'ı inşa edeceğiz."</p>

  <p class="calibre">"Canavar filan olmasın ama."</p>

  <p class="calibre">Manny duraksadı. "Bunu sonra konuşuruz."</p>

  <p class="calibre">"A-ha," dedim.</p>

  <p class="calibre">Koltuğa baktım. "Değiştirecek misin?"</p>

  <p class="calibre">Manny düşündü. "Popomu büyüteceğim uysun diye. Kaç zamandır erteliyordum. Vakti geldi sanırım."</p>

  <p class="calibre">"New York ön ofisle başa çıkacak kadar büyük bir geri ha?"</p>

  <p class="calibre">"Kıçımın olduğu yere beynimi koyarsam, neden olmasın. O gideli beri yapacak bir sürü iş duruyor. Denemek ister misin?"</p>

  <p class="calibre">Koltuğa uzun uzun baktım.</p>

  <p class="calibre">"Hayır."</p>

  <p class="calibre">"Bir kere otursan, bir daha hiç kalkamazsın diye mi korkuyorsun? Hadi, toz ol artık. Dört hafta sonra gel."</p>

  <p class="calibre">"İsa ve Pilat veya İsa ve Konstantin için yeni bir sona ihtiyacın olunca mı-?"</p>

  <p class="calibre">Geri çekmesine fırsat vermeden elini sıktım.</p>

  <p class="calibre">"İyi şanslar."</p>

  <p class="calibre">"Galiba samimi," dedi Manny tavana doğru. "Kahretsin."</p>

  <p class="calibre">Sırtını döndü, gidip koltuğa oturdu.</p>

  <p class="calibre">"Nasıl bir duygu?" diye sordum.</p>

  <p class="calibre">"Fena değil." Gözlerini kapatıp bütün vücudunu koltuğa bıraktı. "İnsan alışabilir."</p>

  <p class="calibre">Kapıda, onca büyüklüğün içinde donmuş küçüklüğüne baktım.</p>

  <p class="calibre">"Hâlâ benden nefret ediyor musun?" diye sordu, gözleri kapalı.</p>

  <p class="calibre">"Evet," dedim. "Sen benden?"</p>

  <p class="calibre">"Evet," dedi.</p>

  <p class="calibre">Dışarı çıkıp kapıyı kapadım.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_72">-75-</h2>

  <p class="calibre"><span style="font-size: 1em;">Apartman bloğundan çıkıp sokağın karşısına geçtim, Henry de arkamdan, ayak seslerimi ve elimdeki bavulunun gıcırtısını izleyerek.</span><br /></p>

  <p class="calibre">"Her şeyi aldık mı, Henry?" dedim.</p>

  <p class="calibre">"Tabii. Bütün hayatım bir bavulda."</p>

  <p class="calibre">Kaldırıma çıkıp arkamıza döndük.</p>

  <p class="calibre">Biri bir yerde görünmez, sessiz bir top patlattı. Bloğun yarısı yıkılıverdi.</p>

  <p class="calibre">"Venedik iskelesini yıkıyorlar sanki," dedi Henry.</p>

  <p class="calibre">"Evet."</p>

  <p class="calibre">"Bir roller-coaster parçalanıyormuş gibi."</p>

  <p class="calibre">"Evet."</p>

  <p class="calibre">"Veya büyük kırmızı tramvay raylarını söktükleri gün gibi."</p>

  <p class="calibre">"Evet."</p>

  <p class="calibre">Bloğun geri kalanı da yıkıldı. "Hadi, Henry," dedim. "Eve gidelim."</p>

  <p class="calibre">"Eve," dedi kör Henry ve başını salladı, halinden hoşnut. "Benim hiç evim olmadı. Kulağa hoş geliyor."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_73">-76-</h2>

  <p class="calibre"><span style="font-size: 1em;">Henry'nin akrabaları onu New Orleans'a götürmek için gelmeden önce, Crumley'yi, Roy'u, Fritz'i, Maggie'yi ve Constance'ı çağırdım son bir âlem yapalım diye.</span><br /></p>

  <p class="calibre">Müzik bangır bangır, bira boldu, kör Henry boş mezarı keşfedişini on dördüncü defadır anlatıyor, Constance yarı sarhoş, yarı çıplak, kulağımı ısırıyordu ki küçük evimin kapısı küt diye açıldı.</p>

  <p class="calibre">Bir ses: bağırdı: "Bir önceki uçakla geldim! Trafik berbattı. Nerdesin? Hah, orda. Ama... seni tanıyorum, seni de, seni de."</p>

  <p class="calibre">Peg kapıda durmuş işaret etti.</p>

  <p class="calibre">"Fakat," diye bağırdı, "bu yarı çıplak kadın da kim?!"</p>

  <p class="sgc1">SON</p>

  <p class="calibre"></p>
</body>
</html>
