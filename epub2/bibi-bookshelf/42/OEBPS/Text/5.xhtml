<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre2">
  <p class="calibre"></p>

  <p class="calibre"><br class="calibre1" /></p>

  <h2 class="sgc1">-41-</h2>

  <p class="calibre"><span style="font-size: 1em;">Golgota'yı araması için kimi gönderdilerse, pek iyi aramamıştı. Gelmiş, gitmişler, tepe yıldızların altında bomboş yatıyordu.</span><br /></p>

  <p class="calibre">Rüzgâr önüne tozu katmış, üç haçın temelinde geziniyordu, haçlar sanki etraflarında stüdyo kurulmadan çok önce ordaymışlar gibi bir his vardı.</p>

  <p class="calibre">Haçın altına koştum. Tepede hiçbir şey göremiyordum, karanlık bir geceydi. Sadece kesik kesik ışık pırıltıları geliyordu uzaktan, Antipas'ın hüküm sürdüğü, Fritz Wong'un sinir krizleri geçirdiği, Romalıların Makyaj Binası'ndan Mahkeme Meydanı'na doğru bir bira bulutu içinde yürüdükleri yerden.</p>

  <p class="calibre">Haça dokundum, başım döndü, körce yukarı seslendim: "H. İ.!"</p>

  <p class="calibre">Sessizlik.</p>

  <p class="calibre">Yine denedim, sesim titriyordu.</p>

  <p class="calibre">Küçük bir çalı uçtu yanımdan hışırdayarak.</p>

  <p class="calibre">"H. İ.!" diye bağırdım.</p>

  <p class="calibre">Sonunda göklerden bir ses duyuldu.</p>

  <p class="calibre">"Bu sokakta, bu tepede, bu haçın üstünde o isimde kimse yok," diye mırıldandı ses kederle.</p>

  <p class="calibre">"Her kimsen aşağı in be adam!"</p>

  <p class="calibre">Elimle basamak var mı diye yokladım, etrafımdaki karanlıktan korkarak. "Nasıl çıktın oraya?"</p>

  <p class="calibre">"Bir merdiven var, çakılı değilim. Çivilere tutunuyorum, bir de ayak koyacak küçük bir çıkıntı var. Huzur dolu burası. Bazen dokuz saat kalır, günahlarım için oruç tutarım."</p>

  <p class="calibre">"H. İ.!" diye seslendim. "Ben kalamam, korkuyorum! Ne yapıyorsun?"</p>

  <p class="calibre">"İçinde yuvarlandığım bütün samanlıkları ve kuştüylerini hatırlıyorum," dedi H. İ.'nin gökten gelen sesi. "Kar tanesi gibi düşen tüyleri görüyor musun? Burdan indiğimde her gün günah çıkartmaya giderim. İçimden dökeceğim on binlerce kadın var. Tam ölçüler veririm, şu kadar popo, şu kadar göğüs, inilti ve kasık, papazın koltuk altlan terleyene kadar! Madem ipek bir çoraba tırmanamıyorum, hiç değilse bir papazın nabzını öyle attırayım ki boynundaki yakalığın dikişleri patlasın. Neyse, işte burda, tepede, zarar vermekten uzağım. Beni seyreden geceyi seyrediyorum,"</p>

  <p class="calibre">"Beni de seyrediyor, H. L Sokaklardaki ve Notre Dame'daki karanlıktan korkuyorum. Biraz önce ordaydım."</p>

  <p class="calibre">"Ordan uzak dur," dedi H. İ. aniden kızarak.</p>

  <p class="calibre">"Niye? Kuleleri seyrediyordun bu gece, bir şey mi gördün?"</p>

  <p class="calibre">"Ordan uzak dur, o kadar. Güvenli değil."</p>

  <p class="calibre">Biliyorum, diye düşündüm. Bir an etrafıma baktım ve aniden, "Başka neler görüyorsun, H. L, burda gece gündüz?"</p>

  <p class="calibre">H. İ. hızla gölgelere göz attı.</p>

  <p class="calibre">Sesi alçaktı, "Boş bir stüdyoda gece vakti görülecek ne olur ki?"</p>

  <p class="calibre">"Çook!"</p>

  <p class="calibre">"Evet!" H. İ. başını güneye, kuzeye, sonra geri çevirdi. "Çook!"</p>

  <p class="calibre">"Hortlaklar Gecesi-" diye lafa daldım - "hiçbir şey görmedin mi" -kuzeye, elli metre uzağa işaret ettim- "şu duvarın tepesinde bir merdiven mesela? Tırmanmaya çalışan bir adam?"</p>

  <p class="calibre">H. İ. duvara baktı. "O gece yağmur yağıyordu." H. İ. yüzünü göğe kaldırdı fırtınayı hissetmek için. "Hangi deli çıkar oraya fırtınanın ortasında?"</p>

  <p class="calibre">"Sen."</p>

  <p class="calibre">"Hayır," dedi H. İ. "Ben şu anda bile burda değilim!"</p>

  <p class="calibre">Ellerini uzattı, haçın kollarını kavradı, başını öne eğip gözlerini kapadı.</p>

  <p class="calibre">"H. İ." diye seslendim. "Yedinci sette bekliyorlar!"</p>

  <p class="calibre">"Beklesinler."</p>

  <p class="calibre">"İsa vaktinde gelirdi ama! Dünya çağırıyordu. O da geldi!"</p>

  <p class="calibre">"Bütün o masallara inanıyorsun, di mi?"</p>

  <p class="calibre">"Evet!" Bacaklarından yukarı diken taçlı başına doğru bağıran sesimdeki ciddiyete kendim de şaştım.</p>

  <p class="calibre">"Budala."</p>

  <p class="calibre">"Hayır, değilim!" Fritz burada olsa ne derdi diye düşündüm, ama sadece ben vardım, onun için:</p>

  <p class="calibre">"Biz geldik, H. İ.," dedim. "Biz zavallı aptal insancıklar. Ama gelen ister biz olalım ister Isa, hepsi bir. Dünya veya Tanrı'nın bize ihtiyacı vardı, dünyayı görmemiz, tanımamız için. Onun için geldik! Ama kafamız karıştı, ne kadar inanılmaz olduğumuzu unuttuk ve böyle bir rezalet çıkardığımız için kendimizi bağışlamadık. Onun için Isa geldi, bizden sonra, bilmemiz gereken şeyi söyledi: Bağışlayın. İşinize devam edin. Onun için İsa'nın gelişi bizim tekrar gelmemiz gibi bir şey. Ve iki bin yıldır gelmeye devam ettik, daha çok, daha çok sayıda, çoğumuz öz bağışlama ihtiyacı içinde. Eğer hayatım boyunca yaptığım aptalca şeyleri bağışlamasaydım, sonsuza dek donakalırdım. Şu anda, sen bir çıkmazdasın, kendinden nefret ediyorsun, onun için bir haça çakılı duruyorsun çünkü sen kendine acıyan eşek kafalı kuş beyinli bir aktör bozuntususun. Oraya çıkıp pis bacaklarını ısırmadan çabuk in aşağı!"</p>

  <p class="calibre">Geceleyin havlayan bir fok sürüsününki gibi bir ses çıktı. H. İ. başını arkaya atmış kahkahalarını ateşlemek için hava çekiyordu içine.</p>

  <p class="calibre">"Bir korkak için bayağı iyi nutuk!"</p>

  <p class="calibre">"Benden korkma bayım! Kendinden sakın, Hazreti İsa Mesih!"</p>

  <p class="calibre">Yanağıma bir damla yağmur düştü.</p>

  <p class="calibre">Hayır. Yanağıma dokundum, parmağımı tattım. Tuz.</p>

  <p class="calibre">H. İ. sarkmış aşağı bakıyordu.</p>

  <p class="calibre">"Allahım." Gerçekten şaşkına dönmüştü. "Umursuyorsun ha!"</p>

  <p class="calibre">"İyi bildin. Ben gidersem Fritz Wong gelir elinde kamçısıyla!"</p>

  <p class="calibre">"Onun gelmesinden korkmuyorum. Senin gitmenden korkuyorum."</p>

  <p class="calibre">"İyi ya, aşağı in öyleyse, benim için!"</p>

  <p class="calibre">"Senin için mi?!" diye bağırdı hafifçe.</p>

  <p class="calibre">"Yukarıdan bakınca yedinci sette ne görüyorsun?"</p>

  <p class="calibre">"Ateş galiba. Evet."</p>

  <p class="calibre">"Bu kömür ateşi, H. İ." Elimi uzatıp haçın tabanına dokundum, tepesinde başı dimdik duran şekle usulca seslendim. "Ve gece bitiyordu ve balık mucizesinden sonra kayık kıyıya çekildi ve Simon kumda Toma'yla, Markos'la ve Luka'yla beraber dolaşan Petros'u ve herkesi pişen balıklara çağırdı. Son-"</p>

  <p class="calibre">"- Akşam Yemeği'nden sonraki Son Akşam Yemeği'ne," diye mırıldandı H. İ. sonbahar yıldızlarına doğru. Omuzunun üstünden Orion'un omuzunu görebiliyordum. "Yazdın ha?!"</p>

  <p class="calibre">Kıpırdadı. Usulca devam ettim: "Dahası var! Tam bir son yazdım senin için, daha önce hiç çekilmemiş. Miraç."</p>

  <p class="calibre">"Olamaz," diye mırıldandı H. İ.</p>

  <p class="calibre">"Dinle."</p>

  <p class="calibre">"Gitme vakti geldiğinde İsa havarilerinden her birine dokunur ve sonra kıyı boyunca yürümeye başlar, kameradan uzaklaşır. Kamerayı biraz kumun içine gömersen, uzun bir tepeye ağır ağır tırmanıyormuş gibi görünür. Ve güneş doğduğunda ve Isa ufuğa doğru uzaklaşırken kum göz yanılsamalarıyla yanar. Havanın seraplar yarattığı otoyollar veya çöllerdeki gibi, hayali şehirler yükselir, yıkılır. Evet, İsa kum tepesinin üstüne çıktığında hava ısıyla titreşir. İsa'nın şekli atomlara ayrışır. Ve İsa kaybolur. Kumda bıraktığı ayak izleri rüzgârda silinir gider. İşte Son Akşam Yemeği'nden sonraki Akşam Yemeği'ni takip eden Miraç. Havariler ağlar ve dünya şehirlerine dağılırlar, günahı bağışlamayı öğretmek için .Ve yeni gün yükselirken onların ayak izlerini de şafak rüzgârı siler. SON."</p>

  <p class="calibre">Bekledim, kendi nefesimi ve kalp atışlarımı dinleyerek.</p>

  <p class="calibre">H. İ. de bekledi, sonra hayret içinde usulca, "Aşağı geliyorum," dedi.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_40">-42-</h2>

  <p class="calibre"><span style="font-size: 1em;">İlerdeki dış sette koca bir ateş yanıyor, figüranlar, kömürün üstünde pişen balıklar ve Deli Fritz bekliyorlardı.</span><br /></p>

  <p class="calibre">Sokağın ağzında bir kadın duruyordu H. İ. ve ben yaklaşırken. Işığa karşı silueti görünüyordu, karanlık bir şekil.</p>

  <p class="calibre">Bizi görünce bize doğru koşmaya başladı, sonra durdu H. İ. 'yi fark ederek.</p>

  <p class="calibre">"Vay canına," dedi H. İ. "Rattigan karısı değil mi bu?"</p>

  <p class="calibre">Constance'ın gözleri H. İ.' den bana sonra tekrar ona kaydı vahşi bir ifadeyle.</p>

  <p class="calibre">"Şimdi ne yapıcam?" dedi.</p>

  <p class="calibre">"Ne-"</p>

  <p class="calibre">"Öyle çılgın bir geceydi ki. Bir saat önce korkunç bir resme ağlarken şimdi-" H. İ.'ye baktı ve gözlerinden yaşlar aktı - "hayatım boyunca senle tanışmak istedim. Karşımdasın işte."</p>

  <p class="calibre">Kelimelerinin ağırlığı altında yavaş yavaş diz çöktü. "Kutsa beni, İsa," diye fısıldadı.</p>

  <p class="calibre">H. İ. geriledi, ölüleri kefenlerinden geri çağırır gibi. "Ayağa kalk, kadın!" diye bağırdı.</p>

  <p class="calibre">"Kutsa beni, İsa," dedi Constance. Sonra, nerdeyse kendi kendine, "aman Allahım, yine yedi yaşındayım, beyaz renkli ilk komün-. yon elbisemi giymişim, Paskalya Pazarı ve dünya kötüleşmeden hemen önce dünya çok güzel."</p>

  <p class="calibre">"Ayağa kalk, genç kadın," dedi H. İ. daha alçak sesle.</p>

  <p class="calibre">Ama o kıpırdamadı bile, gözlerini kapadı, bekledi.</p>

  <p class="calibre">Dudakları şekillendi, Kutsa beni.</p>

  <p class="calibre">Sonunda H. İ. yavaşça uzandı, elini başının üstüne koymaya mecbur gibi, kabullenerek. Başındaki sevecen ağırlık Constance'ın gözlerinden daha çok yaşlar boşalttı, ağzı titredi. Ellerini kaldırıp başının üstündeki dokunuşu bir an daha uzatmak için tuttu.</p>

  <p class="calibre">"Çocuk," dedi H. İ. sessizce, "kutsandın."</p>

  <p class="calibre">Constance Rattigan'ı orada, dizlerinin üstünde görünce düşündüm, şu kayıp dünyanın acayiplikleri. Katolik suç duygusu ve aktör taşkınlığı.</p>

  <p class="calibre">Constance kalktı, gözleri hâlâ yarı kapalı, ışığa doğru döndü ve sımsıcak bekleyen kömürlere doğru ilerledi.</p>

  <p class="calibre">Biz de arkasından.</p>

  <p class="calibre">Bir kalabalık toplanmıştı. O gece daha önceki sahnelerde oynayan figüranlar, stüdyo yöneticileri, asalaklar. Biz yaklaşırken, Constance yana çekildi, bir anda yirmi kilo veren birinin zarafetiyle. Daha ne kadar böyle küçük bir kız gibi kalacak acaba diye düşündüm.</p>

  <p class="calibre">Bir an sonra, açık hava setinin karşı tarafından, kömür çukurunun ötesinden ışığa doğru ilerleyen Manny Leiber, Dok Phillips ve Groc'u gördüm.</p>

  <p class="calibre">Gözlerini bana öyle bir çevirmişlerdi ki geriledim, Mesih'i bulmanın, Kurtarıcı'yı kurtarmanın, filmin o gecelik bütçesini kısmanın bana ait olan şerefinden korkarak.</p>

  <p class="calibre">Manny'nin gözleri şüphe ve güvensizlik doluydu, Doktor'unkiler öldürücü bir zehir, Groc'unkilerse brendinin verdiği canlılık. Belki de İsa'nın ve benim şişte kızarmamızı görmeye gelmişlerdi. Her neyse, H. İ. ateşli çukurun kenarına kararlılıkla ilerlerken az önce geçirdiği nöbetten kurtulan Fritz miyop gözlerini kırpıştırarak ona baktı ve bağırdı. "Tam vaktinde. Barbeküyü ertelemek üzereydik. Monokl!"</p>

  <p class="calibre">Kimse kımıldamadı. Herkes etrafına bakındı.</p>

  <p class="calibre">"Monokl!" dedi Fritz yine.</p>

  <p class="calibre">Bana birkaç saat önce haşmetle ödünç verdiği camı geri istediğini anladım.</p>

  <p class="calibre">Öne doğru atıldım, camı uzattığı avucunun içine koydum ve geri sıçradım; monoklünü gözüne sıkıştırdı cephane olarak. H. İ.'ye bir bakış fırlattı ve ciğerlerindeki bütün havayı üfledi.</p>

  <p class="calibre">"Sen buna İsa mı diyorsun! Metusaleh'e benziyor daha çok. Biraz otuz üç numara pudra sürün yüzüne, çenesini de yukarı kaldırın. Kutsal İsa adına, yemek arası oldu şimdi de! Başarısızlık üstüne başarısızlık, gecikme üstüne gecikme. Ne hakla geç kalırsın! Sen kendini kim sanıyorsun?"</p>

  <p class="calibre">"İsa," dedi H. İ., yerinde bir tevazu ile. "Sakın unutma."</p>

  <p class="calibre">"Götürün onu burdan! Makyaj! Yemek arası! Bir saat sonra gelin!" diye bağırdı Fritz ve camını, madalyamı elime geri fırlattı, durup öfkeyle yanan kömürlere baktı, üstüne atlayacakmış gibi.</p>

  <p class="calibre">Bu arada çukurun karşısındaki kurt sürüsü bekliyordu; her geçen anla beraber kâğıt paracıklar yanıyormuş gibi kayıp dolarları sayan Manny, cebindeki neşteri okşayan sevgili Doktor ve yüzüne çenesinin etrafındaki ince soluk kavun etine sonsuza dek kazılmış Conrad Veidt gülümsemesiyle Lenin'in kozmetikçisi. Ama bakışlarını benden çevirmiş, korkunç ve kaçılmaz bir yargı ve suçlamayla H. İ.'nin üstünde kilitlemişlerdi.</p>

  <p class="calibre">Bitmek tükenmek bilmeyen bir yaylım ateşi açan bir ölüm alayı gibiydiler.</p>

  <p class="calibre">H. İ. vurulmuş gibi öne arkaya sallandı.</p>

  <p class="calibre">Groc'un asistan makyajcıları H. İ.'yi götürmek üzereydiler ki bir şey oldu.</p>

  <p class="calibre">Yanan kömür çukurunun üstüne bir yağmur damlası düşmüş gibi yumuşak bir cızlama oldu.</p>

  <p class="calibre">Hepimiz aşağıya, sonra yukarıya baktık-</p>

  <p class="calibre">Ellerini kömürlerin üstüne uzatmış H. İ.'ye. Bileklerini büyük bir merakla inceliyordu. - Kanıyorlardı.</p>

  <p class="calibre">"Aman Allah," dedi Constance. "Bir şeyler yapın!"</p>

  <p class="calibre">"Ne?" diye bağırdı Fritz.</p>

  <p class="calibre">H. İ. sakince, "Sahneyi çekin," dedi.</p>

  <p class="calibre">"Hayır, olmaz!" diye bağırdı Fritz. "Kafası kesik Vaftizci Yahya bile senden iyidir."</p>

  <p class="calibre">"O zaman," H. İ. Stanislau Groc ve Dok Phillips'in, neşeli Soytarı ve kara Kıyamet gibi durdukları tarafa işaret etti, "o zaman," dedi H. İ., "beni dikip bandajlasınlar siz hazır olana dek."</p>

  <p class="calibre">"Bunu nasıl yapıyorsun?" Constance bileklerine dikmişti gözlerini.</p>

  <p class="calibre">"Tekstte geçiyor."</p>

  <p class="calibre">"Git faydalı bir şeyler yap," dedi H. İ. bana.</p>

  <p class="calibre">"Şu kadını da yanında götür," diye emretti Fritz. "Onu tanımıyorum!"</p>

  <p class="calibre">"Tanıyorsun," dedi Constance. "Laguna Plajı, 4 Temmuz, 1926."</p>

  <p class="calibre">"O başka bir ülkeydi, başka bir zaman." Fritz görünmez bir kapıya çarptı.</p>

  <p class="calibre">"Evet." Constance durdu. Kafasına dank etmişti. "Evet, öyleydi."</p>

  <p class="calibre">Dok Phillips H. İ.'nin sol bileğine yaklaştı. Groc da sağ bileğine.</p>

  <p class="calibre">H. İ. onlara bakmıyordu; gözlerini gökteki sise dikmişti.</p>

  <p class="calibre">Sonra bileklerini çevirdi ve ileri doğru tuttu, hayatının taze yaralarından akıp gittiğini görsünler diye.</p>

  <p class="calibre">"Dikkatli olun," dedi.</p>

  <p class="calibre">Işığa arkamı dönüp yürüdüm. Küçük bir kız geldi peşimden, ilerledikçe bir kadına dönen.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_41">-43-</h2>

  <p class="calibre">"Nereye gidiyoruz?" dedi Constance.</p>

  <p class="calibre">"Ben mi? Zaman içinde geriye. Bunu sağlamak için Moviola'yı kimin çalıştırdığını da biliyorum. Sen? Şuraya otur. Kahve ve doughnut al, ben hemen dönerim."</p>

  <p class="calibre">"Burda değilsem," dedi Constance, figüranların piknik masasına oturup eline bir doughnut aldıktan sonra, "erkeklerin jimnastik salonunda ara beni."</p>

  <p class="calibre">Tek başıma uzaklaştım, karanlıkta. Gidecek, arayacak yerler tükeniyordu. Şu anda stüdyoda daha önce hiç gitmediğim bir yere doğru ilerliyordum. Başka günler vardı orada. Arbuthnot'ın film hayaleti orada saklanıyordu, belki ben de, gündüz vakti stüdyo topraklarında dolaşan bir çocuk olarak.</p>

  <p class="calibre">Yürüdüm.</p>

  <p class="calibre">Ve Constance Rattigan'ın gülüşünden geriye kalanları arkamda bırakmamış olsaydım keşke diye geçirdim içimden.</p>

  <p class="calibre">Gece geç vakit bir film stüdyosu kendi kendine konuşur. Karanlık sokaklarda yürür, üst katlarında sabahın ikisine, üçüne veya dördüne kadar fısıldayan, anıran, kükreyen, çene çalan montaj odaları bulunan binaların altından geçerseniz, havada uçan atlı arabaları, Beau Geste'in hayalet dolu çölünden esen kumları, Champs-Elysees'deki kornalı, küfürlü Fransız trafiğini, stüdyo kulelerinden film arşivlerine boşalan Niagara'yı, son kaçışı sırasında kalabalığın çığlıkları arasında arabasını Indianapolis boyunca kökleyen Barney Oldfield'i duyarsınız, karanlıkta ilerlemeye devam ettikçe biri savaş köpeklerini salıverir ve Sezar'ın yaralarının pelerininde güller gibi açtığını, veya hava saldırılarını püskürten Churchill'i duyarsınız, Tazı bozkırlarda ulur, gece insanları bu gölgeli saatlerde çalışır dururlar çünkü Moviola'ların, güve yeniği perdelerin ve öpüşen aşıkların varlığını, gündüze hapsolmuş, duvarların dışındaki gerçeklikten şaşkına dönmüş insanların varlığına yeğ tutarlar. Yüksek açık kapı veya pencerelerden sızan ve binaların arasındaki bir zaman bulutuna yakalanan boğuk seslerin ve kayıp müziğin çarpışmasıdır bu, gece yansından çok sonra, montajcıların büyük bir şeylerin üzerine eğilmiş gölgeleri solgun tavanlara yansırken. Sesler ancak şafak sökerken durulur, müzik kesilir ve eli-bıçaklı-gülümseyenler evlerine doğru yola koyulurlar, sabahın altısında gelen gerçekçilerin trafiğine yakalanmamak için. Ve ancak günbatımından sonra sesler yeniden başlar, müzik yeniden yumuşak vuruşlar veya fırtınalar halinde yükselir, Moviola ekranlarından fışkıran pırpırlı ışıklar seyredenlerin yüzlerini yıkar, gözlerini yakar, havaya kalkmış ellerindeki usturaları biler.</p>

  <p class="calibre">İşte bu binalarla, bu seslerle, bu müziklerle dolu bir sokakta koşuyordum şimdi, peşimde hiçbir şey, gözlerim yukarıda, Hitler doğudan bastırırken, Rus ordusu batıya esen ılık gece rüzgârında şarkı söylerken.</p>

  <p class="calibre">Aniden durdum ve yukarı baktım... Maggie Botwin'in montaj odası. Kapı sonuna kadar açıktı.</p>

  <p class="calibre">"Maggie!" diye bağırdım.</p>

  <p class="calibre">Sessizlik.</p>

  <p class="calibre">Basamaklardan yukarı, titrek ışığa, Moviola'nın kekeme sohbetine doğru tırmandım, gölgeler yüksek tavanda oynaşırken.</p>

  <p class="calibre">Karanlıkta uzun bir an durdum, bu dünyada hayatın kesildiği, birleştirildiği sonra tekrar yırtıldığı tek yere baktım. Doğrusunu bulana kadar hayatın durmadan bozulup yapıldığı tek yer. Gözünüzü küçük Moviola ekranına dayar, motoru açıp şiddetli bir çatırtıyla hızlanırsınız, film yerleşir, donar, şekillenir ve oynamaya başlar. Bir denizaltı loşluğunda Moviola'ya yarım gün kadar baktıktan sonra dışarı çıktığınız zaman hayatın da derlenip toplanacağına, aptal tutarsızlıklarından vazgeçip uslu durmaya söz vereceğine inanır hale gelirsiniz. Bir Moviola'yı birkaç saat bile çevirmek insanın iyimserliğini artırır, çünkü aptallıklarınızı başa alabilir, bacaklarını kesebilirsiniz. Ama bir süre sonra, bir daha gün ışığına hiç çıkmayı istememek gibi bir eğilim doğar.</p>

  <p class="calibre">Ve şimdi Maggie Botwin'in kapısında, arkamda gece, bekleyen serin mağarasının önünde, makinasının üstüne eğilmiş yamalı ışıklar ve gölgeler diken bir terzi gibi filmi ince parmaklarının arasından kaydıran bu olağanüstü kadını seyrettim.</p>

  <p class="calibre">Kafesli kapısını tırmaladım.</p>

  <p class="calibre">Maggie gözlerini kaldırdı, yüzünde iyi niyetli bir ifade, kaşlarını çattı, kafesin arasından kimdir diye görmeye çalıştı, sonra bir sevinç çığlığı attı.</p>

  <p class="calibre">"Vay canına! Kırk yıldır ilk defa bir yazar geliyor buraya. Geri zekâlılar saçlarını nasıl kestiğimi veya paçalarını nasıl kısalttığımı merak bile etmezler. Dur!"</p>

  <p class="calibre">Kilidi açıp beni içeri çekti. Uyurgezer gibi Moviola'ya doğru ilerledim ve baktım.</p>

  <p class="calibre">Maggie beni denedi. "Onu hatırladın mı?"</p>

  <p class="calibre">"Erich Von Stroheim," diye soludum. "Film burda '21'de yapıldı. Kayıptı ama."</p>

  <p class="calibre">"Ben buldum!"</p>

  <p class="calibre">"Stüdyo biliyor mu?"</p>

  <p class="calibre">"O. Ç'ler mi? Hayır. Onlar ellerindekinin bile değerini hiç bilmediler ki."</p>

  <p class="calibre">"Filmin tamamı var mı?"</p>

  <p class="calibre">"Evet. Ben öldüğümde Modem Sanatlar Müzesi'ne kalacak. Bak!"</p>

  <p class="calibre">Maggie Botwin Moviola'sına bağlı bir projektöre dokundu, resimler yansıdı duvara. Von Stroheim tahta kaplamanın üstünde gezinmeye, çalım satmaya başladı.</p>

  <p class="calibre">Maggie, Von Stroheim'ı kesti ve başka bir makara takmaya hazırlandı.</p>

  <p class="calibre">O bununla uğraşırken, aniden öne eğildim. Küçük, parlak, yeşil bir film kutusunu gördüm, öbürlerinden farklı, iki düzine kutunun arasında tezgâhın üstünde yatıyordu.</p>

  <p class="calibre">Etiket yoktu üstünde, sadece ön tarafta çok küçük bir dinozorun mürekkep çizimi.</p>

  <p class="calibre">Maggie bakışımı farketti. "Ne var?"</p>

  <p class="calibre">"Ne kadardır sende bu film?"</p>

  <p class="calibre">"İstiyor musun? Arkadaşın Roy'un üç gün önce yıkatmak için bıraktığı deneme filmi."</p>

  <p class="calibre">"Baktın mı?"</p>

  <p class="calibre">"Ya sen? Stüdyo onu kovmakla delilik etti. Neydi mesele? Kimse söylemedi. Sadece şu kutunun içindeki otuz saniye. Ama şimdiye dek gördüğüm en iyi yarım dakika. Dracula veya Frankenstein 'ı bile geçer. Ama ben ne anlarım ki?"</p>

  <p class="calibre">Nabzım hızlandı, film kutusunu cebime tıkıştırırken elim titriyordu.</p>

  <p class="calibre">"Tatlı adam, şu Roy." Maggie yeni bir film geçirdi Moviola'sına. "Elime bir fırça ver pabuçlarını parlatayım. Şimdi. Solmuş Çiçekler'in varolan tek kopyasını görmek ister misin? Sirk'in film dışı bırakılmış kayıp sahnelerini? Harold Lloyd'un Hoşgeldin Tehlike'sinin sansür edilmiş makarasını? Daha yüzlercesi var. Ben-"</p>

  <p class="calibre">Maggie Botwih durdu, kendi sinema geçmişinden ve benim bütün dikkatimden sarhoş.</p>

  <p class="calibre">"Evet, sanırım sana güvenebilirim." Yine durdu. "Aman ya, çene çalıp duruyorum. Kart bir tavuğun kırk yıllık yumurtalar yumurtlamasını dinlemeye gelmedin herhalde. Nasıl oluyor da bu merdiveni tırmanan tek yazar sensin?"</p>

  <p class="calibre">Arbuthnot, Clarence, Roy ve Canavar, diye düşündüm ama diyemedim.</p>

  <p class="calibre">"Dilini mi yuttun? Ben beklerim. Nerde kalmıştım? Ha!"</p>

  <p class="calibre">Maggie Botwin dev bir dolabın kapısını itti. Beş rafa yığılmış en az kırk tane film kutusu vardı, isimleri kenarlarına yazılmış.</p>

  <p class="calibre">Kutunun birini elime tutuşturdu. Koca koca yazılara baktım, Çılgın Gençlik yazıyordu.</p>

  <p class="calibre">"Hayır, düz taraftaki minik etiketin üstündeki küçük yazılara bak," dedi Maggie.</p>

  <p class="calibre">"Hoşgörüsüzlük!"</p>

  <p class="calibre">"Benim kendi kesilmemiş kopyam," dedi Maggie Botwin gülerek. "Griffith'e yardım etmiştim. Harika bir sürü şey kesilmişti. Kayıp olanları yalnız başıma bastım. Bu Hoşgörüsüzlük'ün var olan tek eksiksiz kopyası! Ve de..."</p>

  <p class="calibre">Doğum günü partisindeki küçük bir kız gibi kıkırdayarak çekip masaya koydu: Fırtına Yetimleri ve Gece Yansından Sonra Londra.</p>

  <p class="calibre">"Bu filmlerde asistanlık ettim, daha doğrusu işi toparlamam için çağırdılar. Gece olunca film dışı bırakılmış sahneleri sadece kendim için bastım. Hazır mısın? İşte!"</p>

  <p class="calibre">Elime Açgözlülük yazılı bir kutu verdi.</p>

  <p class="calibre">"Von Stroheim'da bile bu 24 saatlik kopya yok!"</p>

  <p class="calibre">"Niye başka montajcıların aklına gelmedi bunu yapmak?"</p>

  <p class="calibre">"Çünkü onlar ödlek, bense kaçığım," diye gakladı Maggie Botwin. "Gelecek yıl bunları müzeye yollayacağım bir havale mektubuyla beraber. Stüdyolar dava edecek elbette. Ama filmler kırk yıl güvencede olacak."</p>

  <p class="calibre">Karanlıkta şaşkın halele oturdum makara ardına makara döndükçe.</p>

  <p class="calibre">"Allahım," deyip durdum, "bütün o namussuzları nasıl da uyuttun!"</p>

  <p class="calibre">"Kolay!" dedi Magie, kendini birlikleriyle aynı seviyede tutan bir generalin dürüstlüğüyle. "Yönetmenlerin, yazarların, herkesin canına okudular. Ama güzelim şeylerin içine ettikten sonra etrafı temizleyecek biri lazımdı onlara. Onun için herkesin düşlerini çöpe attıkları halde, bana ellerini sürmediler. Sevginin yeteceğini sanıyorlardı. Seviyorlardı da gerçekten. Mayer, Warner Brothers, Goldfish/Goldwin film yer film içerlerdi. O bile yetmezdi. Onlarla konuştum, tartıştım, kavga ettim, kapıyı çarpıp çıktım. Peşimden koştular, onlardan daha çok sevdiğimi bildikleri için. Kazandığım kadar da kavga kaybettim, onun için hepsini kazanacak bir yol bulmaya karar verdim. Kayıp sahneleri teker teker kurtardım. Her şeyi değil ama. Çoğu filmler beş para etmez. Ama yılda beş altı kere bir yazar gerçekten yazar veya Lubitsch maharetini gösterir, işte bunları sakladım. Böylece yıllar boyu-"</p>

  <p class="calibre">"Başyapıtlar kurtardın!"</p>

  <p class="calibre">Maggie güldü. "Abartma. Eli yüzü düzgün filmler işte, kimi komik, kimi ağlatan cinsten. Hepsi de burda bu gece. Etrafın onlarla çevrili," dedi Maggie sessizce.</p>

  <p class="calibre">Varlıklarını içime sindirdim, 'hayaletlerini' yanımda hissedip yutkundum.</p>

  <p class="calibre">"Çalıştır Moviola'yı," dedim. "Eve gitmek istemiyorum."</p>

  <p class="calibre">"Pekâlâ." Maggie başının üstündeki birkaç kapağı daha açtı. "Aç mısın, ye!"</p>

  <p class="calibre">Baktım:</p>

  <p class="calibre">Zaman Yürüyüşü 11 Haziran 1933</p>

  <p class="calibre">Zaman Yürüyüşü 20 Haziran 1930</p>

  <p class="calibre">Zaman Yürüyüşü 4 Temmuz 1930</p>

  <p class="calibre">"Hayır," dedim.</p>

  <p class="calibre">Maggie'nin kolu havada kaldı.</p>

  <p class="calibre">"1930'da Zaman Yürüyüşü yoktu," dedim. .</p>

  <p class="calibre">'Tam isabet! Bu çocuk bir uzman!"</p>

  <p class="calibre">"Bunlar Zaman makaraları değil," diye ekledim. "Bir numara bu. Ne için?"</p>

  <p class="calibre">"Benim kendi ev filmlerim için, 8 mm kamerayla çektim, 35 mm'ye büyüttüm, Zaman Yürüyüşü isimlerinin arkasına sakladım."</p>

  <p class="calibre">Fazla hevesli görünmemeye çalıştım. "Sende bu stüdyonun bütün bir film tarihi var öyleyse?"</p>

  <p class="calibre">"1923, '27, '30, ne istersen! F. Scott Fitzgerald Yemekhane'de sarhoşken. G. B. Shaw'un terör estirdiği gün. Lon Chaney'nin makyaj binasında Westmore kardeşlere nasıl yüz değiştirilir gösterdiği gece. Bir ay sonra öldü. Harika, sımsıcak bir adamdı. William Faulkner, ayyaş ama kibar, kederli bir senarist, zavallı herif. Eski filmler. Eski tarih. Seç!"</p>

  <p class="calibre">Gözlerim üstlerinde gezindi ve durdu. Havanın burun deliklerimden boşaldığını hissettim.</p>

  <p class="calibre">15 Ekim 1934. Arbuthnot, stüdyonun başı ölmeden iki hafta önce.</p>

  <p class="calibre">"Şu."</p>

  <p class="calibre">Maggie duraksadı, filmi aldı, Moviola'ya yerleştirdi, makineyi çalıştırdı.</p>

  <p class="calibre">1934'te bir Ekim ikindisi Maximus Filmleri'nin ön girişine bakıyorduk. Kapılar kapalıydı, ama camın arkasından gölgeler görünüyordu. Sonra kapılar açıldı, iki üç adam çıktı dışarı. Ortada uzun boylu, iriyarı bir adam vardı, gözleri kapalı, başını geri atmış gülüyor, omuzlan neşeden sarsılıyordu. Gözleri iki çizgi gibiydi, öylesine mutluydu. Derin bir nefes alıyordu hayattan, neredeyse son nefesi.</p>

  <p class="calibre">"Onu tanıyor musun?" diye sordu Maggie.</p>

  <p class="calibre">Bu küçük, toprak altındaki yarı karanlık yarı aydınlık mağaranın içine baktım.</p>

  <p class="calibre">"Arbuthnot."</p>

  <p class="calibre">Cama dokundum, cam küreye dokunur gibi, geleceği göremeden, sadece rengi kaçmış geçmişleri görerek.</p>

  <p class="calibre">"Arbuthnot. Bu filmi çektiğin ay öldü."</p>

  <p class="calibre">Maggie başa sarıp yine koydu. Üç adam yine gülerek dışarı çıktı ve Arbuthnot, o çoktandır unutulmuş, inanılmaz derecede mutlu öğleden sonra yine kameraya sırıtmaya başladı.</p>

  <p class="calibre">Maggie bir şey gördü yüzümde. "Ee? Söyle bakalım."</p>

  <p class="calibre">"Bu hafta onu gördüm," dedim.</p>

  <p class="calibre">"Hadi sen de. Şu acayip sigaralardan mı içiyorsun yoksa?"</p>

  <p class="calibre">Maggie üç kare daha oynattı. Arbuthnot başını daha da geriye attı, nerdeyse yağmurlu bir göğe doğru.</p>

  <p class="calibre">Şimdi de Arbuthnot görüş sahası dışında birine sesleniyor, el sallıyordu.</p>

  <p class="calibre">Şansımı denedim. "Mezarlıkta, Hortlaklar gecesi, tel çerçeveli kâğıt hamurundan bir korkuluk vardı, yüzü onun yüzüydü."</p>

  <p class="calibre">Şimdi de Arbuthnot'un Duesenberg'i kaldırıma gelmişti. Manny ve Groc'la el sıkıştı, onlara mutlu yıllar vaat ederek. Maggie bana bakmıyordu, sadece ip atlayan yarı aydınlık yarı karanlık resimlere.</p>

  <p class="calibre">"Hortlaklar gecesi olan hiçbir şeye inanma."</p>

  <p class="calibre">"Başkaları da gördü. Bazısı korkup kaçtı. Manny ve diğerleri günlerdir mayın üstünde yürüyorlar."</p>

  <p class="calibre">"Hadi sen de," diye homurdandı yine. "Bu yeni bir şey değil ki. Hep ya projeksiyon odasında ya da burda olduğumu fark etmişsindir, burda hava öylesine azdır ki burunları kanar tırmanırken. Onun için seviyorum deli Fritz'i. Gece yansına kadar film çeker, ben de sabaha kadar düzeltirim. Sonra kış uykusuna yatarız. Uzun kış her gün beşte bittiğinde kalkar, kendimizi günbatımına hazırlarız. Haftada iki gün de, yine fark etmişsindir, yemekhaneye hacca gideriz öğlenleri, Manny'ye sağ olduğumuzu göstermek için."</p>

  <p class="calibre">"Stüdyoyu sahiden o mu yönetiyor?"</p>

  <p class="calibre">"Kim olacak?"</p>

  <p class="calibre">"Bilmem. Manny'nin ofisine girince tuhaf bir hisse kapılıyorum. Mobilyalar hiç kullanılmamış gibi duruyor. Masa hep temiz. Masanın ortasında büyük, beyaz bir telefon var, arkasında da Manny Leiber'ın poposunun iki katı büyüklüğünde bir sandalye. Otursa, Charlie McCarthy gibi kalır üstünde."</p>

  <p class="calibre">"Sahiden de kiralık asistan gibi hareket ediyor, di mi? Telefon yüzünden herhalde... Herkes filmler Hollywood'da yapılır sanır. Hayır. O telefon New York'a ve örümceklere bağlıdır doğrudan. Ağlan ülke sathında uzanıp burdaki sinekleri yakalar. Örümcekler hiç batıya gelmezler. Cüce olduklarını göreceğimizden korkarlar, Adolph Zukor boyu."</p>

  <p class="calibre">"İşin kötüsü," dedim, "mezarlıkta, o manken, kukla her neyse onla beraber, yağmurda, bir merdivenin altında olan bendim." ;</p>

  <p class="calibre">Maggie Botwin'in eli manivelanın üstünde oynadı. Arbuthnot caddeyi çok hızlı geçmişti. Objektif takip etti: başka bir dünyaya ait yaratıklar, imza toplayıcılarının taranmamış kalabalığı. Objektif yüzlerinde dolaştı.</p>

  <p class="calibre">"Dur bir dakka!" diye bağırdım. "Surda!"</p>

  <p class="calibre">Maggie iki kare daha atladı, on üç yaşında patenli bir çocuğun resmi büyüdü duvarda.</p>

  <p class="calibre">Resme dokundum, tuhaf, sevecen bir dokunuş.</p>

  <p class="calibre">"Sen misin?" dedi Maggie Botwin.</p>

  <p class="calibre">"Kendi halinde, kederli bir oğlan işte."</p>

  <p class="calibre">Maggie Botwin gözlerini bir an bana çevirdi, sonra yine yirmi yıl öncesinin yağmur bulutu yüklü bir Ekim ikindisine.</p>

  <p class="calibre">Dünyanın en sersem, en deli, en çatlak insanı ordaydı işte, patenlerinin üstünde hep dengesiz, yanından geçen yaya kadınlar da dahil olmak üzere her türlü trafikte düşmeye mahkûm.</p>

  <p class="calibre">Geriye aldı. Yine Arbuthnot görünmeyen bana el sallıyordu, bir sonbahar ikindisi.</p>

  <p class="calibre">"Arbuthnot," dedi sessizce, "ve sen... beraber gibi?"</p>

  <p class="calibre">"Yağmurda, merdivenin üstündeki adam mı? Evet, öyle."</p>

  <p class="calibre">Maggie iç geçirdi ve Moviola'yı çevirdi. Arbuthnot arabasına bindi ve birkaç kısa hafta ilerideki bir araba kazasına doğru sürdü gitti.</p>

  <p class="calibre">Arabanın uzaklaşmasını seyrettim, sokağın karşısındaki genç ben'in o yıl seyretmiş olduğu gibi.</p>

  <p class="calibre">"Benden sonra tekrarla," dedi Maggie Botwin sessizce. "Merdivenin üstünde hiç kimse yoktu, yağmur yoktu, sen de oraya hiç gitmedin."</p>

  <p class="calibre">"-hiç gitmedim," diye mırıldandım.</p>

  <p class="calibre">Maggie'nin gözleri kısıldı. "Kim şu yanında duran acayip kılıklı herif, üstünde kalın deve tüyü palto olan, dağınık saçlı, kollarında da dev bir foto albümü?"</p>

  <p class="calibre">"Clarence," dedim ve ekledim: "Acaba şu anda, bu gece, hâlâ yaşıyor mu...?"</p>

  <p class="calibre">Telefon çaldı.</p>

  <p class="calibre">İsterinin son haddindeki Fritz'di arayan.</p>

  <p class="calibre">"Buraya gel çabuk. İsa'nın yaralan hâlâ açık. Kan kaybından ölmeden bitirmemiz lazım!"</p>

  <p class="calibre">Arabaya binip sete gittik.</p>

  <p class="calibre">H. İ. uzun kömür çukurunun kenarında bekliyordu. Beni görünce güzel gözlerini kapadı, gülümsedi ve bileklerini gösterdi.</p>

  <p class="calibre">"Bu kan sahici gibi görünüyor!" diye bağırdı Maggie.</p>

  <p class="calibre">"Öyle de diyebilirsin," dedim.</p>

  <p class="calibre">Mesih'in yüzünü pudralama işini Groc devralmıştı. H. İ. otuz yıl daha genç görünüyordu; Groc kapalı gözkapaklarına son bir ponpon darbesi vurdu ve geri çekilip şaheserine bir zafer edasıyla gülümsedi.</p>

  <p class="calibre">H. İ.'nin yüzüne baktım, orda, korlaşmış ateşin yanında sakince dururken, bileklerinden avuçlarına koyu bir şerbet iniyordu ağır ağır. Delilik! diye düşündüm. Sahneyi çekerken ölecek!</p>

  <p class="calibre">Ama maksat filmin bütçesini kısmaksa, neden olmasın? Kalabalık yine toplanıyordu, Dok Phillips kutsal damlaları kontrol etmek için öne fırladı, sonra Manny'ye evet anlamında başını salladı. Bu kutsal uzuvlarda hâlâ hayat vardı, biraz öz kalmıştı: Çekmeye başla!</p>

  <p class="calibre">"Hazır?" diye bağırdı Fritz.</p>

  <p class="calibre">Groc kömür dumanından geri çekildi, iki ocakbaşı bakiresi figüranının arasında. Dok arka bacakları üstünde duran bir kurta benziyordu, dili sarkmış, gözleri fıldır fıldır.</p>

  <p class="calibre">Dok mu? diye düşündüm. Yoksa Groc mu? Stüdyonun gerçek yöneticisi onlar mı? Onlar mı oturuyor Manny'nin sandalyesinde?</p>

  <p class="calibre">Manny ateşten yatağa dikmişti gözlerini, üstünde yürüyüp kral olduğunu kanıtlamaya can atarak.</p>

  <p class="calibre">H. İ. aramızda yapayalnızdı, kendi dünyasına dalmıştı, yüzünde öyle tatlı bir solgunluk vardı ki içim sızladı, ince dudakları oynuyordu, Yuhanna'nın bana, benim ona o gece söylesin diye verdiğim güzel kelimeleri ezberliyordu.</p>

  <p class="calibre">Konuşmadan tam önce, H. İ. bakışlarını stüdyo dünyasının şehirlerinden, Notre Dame'ın cephesinden yukarı, kulelerin en tepesine çevirdi. Ben de onla beraber baktım, sonra hemen yana döndüm.</p>

  <p class="calibre">Groc yerine çakılmış gibiydi, gözleri katedralin üstünde. Dok Phillips de aynen. Ve Manny aralarında, birinden ötekine baktı, sonra H. İ.'ye, sonunda da, bazılarımızın baktığı yere, oluk ağızlarının arasına-</p>

  <p class="calibre">Hiçbir şey kıpırdamıyordu.</p>

  <p class="calibre">Yoksa H. İ. gizli bir hareket, bir sinyal mi görmüştü?</p>

  <p class="calibre">H. İ. bir şey görmüştü. Ötekiler de bunu fark etmişti. Bense sadece ışık ve gölgeler görüyordum sahte mermer cephede.</p>

  <p class="calibre">Canavar hâlâ orda mıydı? Yanan kömür çukurunu görebiliyor muydu? İsa'nın sözlerinden etkilenip gelir miydi son haftanın havadislerini anlatıp yüreğimize su serpmek için?</p>

  <p class="calibre">"Sessizlik!" diye bağırdı Fritz.</p>

  <p class="calibre">Sessizlik.</p>

  <p class="calibre">"Aksiyon," diye fısıldadı Fritz.</p>

  <p class="calibre">Ve sonunda, sabahın beş buçuğunda, şafaktan önceki birkaç dakikada Son Akşam Yemeği'nden sonraki Son Akşam Yemeği'ni çektik.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_42">-44-</h2>

  <p class="calibre">Kömürler yellendi, balıklar taze taze yayıldı, ve doğudan Los Angeles'in üstüne güneşin ilk ışıklan düştüğünde, H. İ. gözlerini yavaş yavaş açtı; bakışlarında onu sevenleri ve ona ihanet edenleri yatıştıracak ve besleyecek öyle bir şefkat vardı ki; yaralarını sakladı ve birkaç gün sonra, Kalifoniya'nın başka bir yerinde filme çekilecek sahil boyunca yürüdü; güneş doğdu ve sahne kusursuzca çekildi, dış sette yaşsız tek bir göz kalmamıştı, sadece uzun bir sessizlik, H. İ. sonunda döndü, gözlerinde yaşlarla bağırdı:</p>

  <p class="calibre">"Kimse 'kes' demeyecek mi?" , "Kes," dedi Fritz sessizce.</p>

  <p class="calibre">"Bir düşman kazandın," dedi Maggie Botwin yanımda.</p>

  <p class="calibre">Setin karşısına baktım. Manny Leiber hışımla bana bakıyordu. Sonra arkasını döndü, yürüdü gitti.</p>

  <p class="calibre">"Dikkatli ol," dedi Maggie. "Kırk sekiz saat içinde üç hata işledin. Yuda'yı tekrar işe aldırttın. Filmin sonunu çözdün. H. İ.'yi bulup sete geri getirdin. Bağışlanmaz."</p>

  <p class="calibre">"Hey Allahım," diye iç geçirdim.</p>

  <p class="calibre">H. İ. figüranların arasından geçip uzaklaştı, övgü beklemeden. Arkasından yetiştim.</p>

  <p class="calibre">Nereye gidiyorsun, dedim içimden.</p>

  <p class="calibre">Biraz dinlenmeye, dedi o da içinden.</p>

  <p class="calibre">Bileklerine baktım. Kanama durmuştu.</p>

  <p class="calibre">Bir stüdyo kavşağına geldiğimizde, H. İ. ellerimi tuttu ve arka platoda bir yerlere baktı.</p>

  <p class="calibre">"Ufaklık-?"</p>

  <p class="calibre">"Evet?"</p>

  <p class="calibre">"Az önce konuştuğumuz şu şey? Yağmur? Merdivendeki adam?"</p>

  <p class="calibre">"Evet?"</p>

  <p class="calibre">"Ben onu gördüm," dedi H. İ.</p>

  <p class="calibre">"Aman Allahım, H. İ.! Neye benziyordu peki? Neye-?"</p>

  <p class="calibre">"Şşş!" dedi, parmağını dudaklarına götürdü.</p>

  <p class="calibre">Ve Golgota'ya döndü.</p>

  <p class="calibre">Constance beni evime götürdü arabasıyla şafaktan hemen sonra.</p>

  <p class="calibre">Görünürde tuhaf arabalar içinde bekleyen casuslar filan yoktu sokakta.</p>

  <p class="calibre">Constance kapının önünde üstüme çullandı.</p>

  <p class="calibre">"Constance! Komşular!"</p>

  <p class="calibre">"Komşuların canı cehenneme!" Öyle bir öptü ki saatim durdu.</p>

  <p class="calibre">"Eminim karın böyle öpmüyordur!"</p>

  <p class="calibre">"Altı ay önce ölmüş olurdum!"</p>

  <p class="calibre">"Kapıyı çarpmadan önce münasip yerini kolla!"</p>

  <p class="calibre">Kolladım. Kapıyı çarptı, arabasına atlayıp gitti.</p>

  <p class="calibre">Bir yalnızlık duygusuna kapıldım o anda. Sanki Noel sonsuza dek bitmişti.</p>

  <p class="calibre">Yatakta düşündüm: Kahrolası H. İ., neden biraz daha anlatmadın ki?</p>

  <p class="calibre">Sonra: Clarence! Beni bekle!</p>

  <p class="calibre">Geliyorum!</p>

  <p class="calibre">Son bir kez!</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_43">-45-</h2>

  <p class="calibre">Öğleyin Beachwood Caddesi'ne gittim. Clarence beklememişti.</p>

  <p class="calibre">Tek katlı evinin yarı açık kapısını ittiğim zaman anladım bunu. Yırtılmış kâğıtlar, ezilmiş kitaplar, paramparça resimlerden oluşan bir kar fırtınası kaplamıştı her yanı, tıpkı Roy'un dinozorlarının tekmelenip çiğnendiği Sahne 13 katliamındaki gibi.</p>

  <p class="calibre">"Clarence?"</p>

  <p class="calibre">Kapıyı biraz daha iteledim.</p>

  <p class="calibre">İçerisi bir jeologun kâbusu gibiydi.</p>

  <p class="calibre">Otuz santim kalınlığında, mektuplardan, Robert Taylor'ın, Bessie Love'ın, Ann Harding'in taa 1935'te veya daha önce imzaladığı kâğıtlardan bir örtü vardı. Bu üst katmandı.</p>

  <p class="calibre">Biraz altında, parlak bir battaniye halinde, Clarence'ın çektiği binlerce fotoğraf yatıyordu, Al Johnson'ın, John Garfield'in, Lowell Sherman'ın ve Madam Schumann-Heink'in. On binlerce yüz bana bakıyordu. Çoğu ölmüştü.</p>

  <p class="calibre">Bu katmanın altında imzalı kitaplar, film tarihleri, düzinelerce film posteri vardı, Bronco Billy Anderson'dan tut Chaplin'e ve Gish kız kardeşler olarak tanınan, perdeyi soldurup göçmen yürekleri kanatan zambak demetine kadar. Ve sonunda, Kong'un, Kayıp Dünya'nın, Gül Soytarı Gül'ün ve tüm örümcek krallar, talk pudralı dansçılar ve kayıp şehirlerin altında bir şey gördüm:</p>

  <p class="calibre">Bir ayakkabı.</p>

  <p class="calibre">Ayakkabı bir ayağa aitti. Ayak, bükülmüş bir bileğe aitti. Bilek bacağa uzanıyordu. Ve böylelikle vücuttan yukarı, müthiş bir isteriyle dolu bir yüze kadar. Clarence: Fırlatılmış ve binlerce imzanın arasına dosyalanmış, ölmüş olmasaydı bile onu ezip boğacak bir eski yayınlar ve resimli tutkular selinin içinde boğulmuş.</p>

  <p class="calibre">En sık rastlanan ölüm şeklinden, kalp krizinden ölmüşe benziyordu. Gözleri iri iri açılmış, ağzı açık donakalmıştı:</p>

  <p class="calibre">Kravatıma, boğazıma, kalbime ne yapıyorsunuz! Kimsiniz siz!</p>

  <p class="calibre">Bir yerde okumuştum, ölen bir adamın gözünün ağtabakası katilin fotoğrafını çekermiş. Bu tabaka sıyrılıp emülsiyona batırılırsa, katilin yüzü belirebilir karanlıkta.</p>

  <p class="calibre">Clarence'ın vahşi gözleri sıyrılmak için yalvarıyordu. Katilinin yüzü her ikisinde de dönmüştü.</p>

  <p class="calibre">Döküntülerin ortasında durdum. Öylesine çoktu ki! Her dosya devrilmiş, yüzlerce resim çiğnenmişti. Posterler duvarlardan yırtılmış, kitaplıklar altüst edilmişti. Clarence'ın cepleri didik didik aranmıştı. Hiçbir hırsız böyle barbarca bir şey yapmazdı.</p>

  <p class="calibre">Clarence; trafik kazasında ölmekten korktuğu için, gerçek dostlarını, sevgili albümlerini güvenle karşıya geçirebilsin diye ışıklarda yol tamamen boşalıncaya kadar bekleyen Clarence.</p>

  <p class="calibre">Deli gibi etrafıma bakındım, Crumley'ye götürecek tek bir ipucu bulmak umuduyla.</p>

  <p class="calibre">Clarence'ın masasının çekmeceleri dökülmüş, içindekiler darmadağın edilmişti.</p>

  <p class="calibre">Duvarlarda birkaç resim kalmıştı. Gözlerim bir tanesine takıldı.</p>

  <p class="calibre">Golgota şehrindeki Hazreti Isa.</p>

  <p class="calibre">İmzalanmıştı. "Clarence'a, tek ve bir H. İ.'den huzur dileğiyle."</p>

  <p class="calibre">Çerçevesinden çıkarıp cebime tıkıştırdım.</p>

  <p class="calibre">Kalbim küt küt, tam dönüp çıkacakken, son bir şey gördüm. Hemen kaptım.</p>

  <p class="calibre">Bir Brown Derby kibrit kutusu.</p>

  <p class="calibre">Başka?</p>

  <p class="calibre">Ben, dedi Clarence, buz gibi. Bana yardım et.</p>

  <p class="calibre">Oh, Clarence, diye düşündüm, keşke edebilsem!</p>

  <p class="calibre">Kalbim fırlayacak gibiydi. Biri işitir korkusuyla kapıdan çıktım.</p>

  <p class="calibre">Tek katlı evden koşarak uzaklaştım.</p>

  <p class="calibre">Koşma! Durdum.</p>

  <p class="calibre">Koştuğunu görürlerse suçlu sen sanırlar. Yavaş yürü, sakin ol. Kus. Denedim, ama sadece kuru bir öğürtü ve eski anılar çıktı.</p>

  <p class="calibre">Bir patlama. 1929.</p>

  <p class="calibre">Evimin yakınında bir adam arabasını çarpıp dışarı fırladı bağırarak: "Ölmek istemiyorum!"</p>

  <p class="calibre">Ben ön sundurmada, yanımda teyzem, başımı göğsüne bastırdım duymamak için.</p>

  <p class="calibre">Bir de, on beş yaşındayken, telefon direğine çarpan bir araba, duvarda patlayan insanlar, yangın söndürücüler, paramparça vücutlardan ve dağılmış etten bir yapboz...</p>

  <p class="calibre">Bir de...</p>

  <p class="calibre">Yanmış bir araba iskeleti, içinde kömüre dönmüş bir şekil, direksiyonun arkasında acayip bir kıvrımla dimdik oturuyor, harap, kömürden maskesinin içinde sessiz, kurumuş incir elleri direksiyona yapışmış.</p>

  <p class="calibre">Birde...</p>

  <p class="calibre">Bir anda kitaplar, fotoğraflar, imzalı resimler hücum etti üstüme.</p>

  <p class="calibre">Bir duvara doğru körce yürüdüm ve boş bir sokak boyunca tutuna tutuna ilerledim, boş olduğu için şükrederek, bir telefon kulübesi olduğunu sandığım bir şeye geldim, cebimde duran beşliği bulana kadar iki dakika aradım. Deliğe attım ve çevirdim.</p>

  <p class="calibre">Crumley'nin numarasını çevirirken eli süpürgeli adamlar beliriverdi. İki stüdyo kamyonetiyle eski, dökük bir Lincoln Beachwood Caddesi'ne doğru geçip gittiler yanımdan. Clarence'ın evine giden köşeyi döndüler. Onları görmek bile kulübenin içinde akordeon gibi kıvrılıp çökmeme yetti. Dökük Lincoln'daki adam Dok Phillips olabilirdi, ama dizlerimin üstünde saklanmakla öylesine meşguldüm ki, göremedim.</p>

  <p class="calibre">"Dur, tahmin edeyim," dedi Crumley'nin hattaki sesi. "Biri gerçekten mi öldü?"</p>

  <p class="calibre">"Nerden bildin?"</p>

  <p class="calibre">"Sakin ol. Ben oraya gelene kadar çok geç olacak, bütün kanıtlar yok edilecek, di mi? Nendesin?" Söyledim. "Yolun üstünde bir İrlanda pub'ı var. Git otur. Eğer işler dediğin kadar kötüyse, öyle ortalıkta dolaşmanı istemiyorum. İyi misin?"</p>

  <p class="calibre">"Ölüyorum."</p>

  <p class="calibre">"Ölme! Sen olmasan günlerimi neyle doldururum?"</p>

  <p class="calibre">Yarım saat sonra Crumley beni İrlanda pub'ının ön kapısının hemen arkasında buldu ve bana bir yaz manzarasının üstündeki bulutlar gibi yüzünden gelip geçen derin bir umutsuzluk ve baba şefkatiyle baktı.</p>

  <p class="calibre">"Ee," diye homurdandı, "ceset nerde?"</p>

  <p class="calibre">Tek katlı evde, Clarence'ın kapısı aralıktı, sanki biri kasten kilitlememiş gibi.</p>

  <p class="calibre">İttik.</p>

  <p class="calibre">Ve Clarence'ın dairesinin ortasında durduk.</p>

  <p class="calibre">Ama boş değildi, Roy'un evi gibi bağırsakları dökülmemişti.</p>

  <p class="calibre">Bütün kitaplar yerli yerinde, döşeme tertemizdi, yırtık mektuplar filan yoktu. Çerçeveli resimlerin çoğu duvara geri asılmıştı.</p>

  <p class="calibre">"Pekâlâ," diye iç geçirdi Crumley. "Bahsettiğin enkaz nerde?"</p>

  <p class="calibre">"Dur bi dakka."</p>

  <p class="calibre">Bir çekmeceyi açtım. Parça parça, yırtık fotoğraflar dosyalara geri tıkıştırılmıştı.</p>

  <p class="calibre">Altı tane dosya açtım Crumley'ye hayal görmediğimi göstermek için.</p>

  <p class="calibre">Hepsi de ayak altında çiğnenmiş mektuplarla doluydu.</p>

  <p class="calibre">Sadece tek bir şey eksikti.</p>

  <p class="calibre">Clarence.</p>

  <p class="calibre">Crumley bana baktı.</p>

  <p class="calibre">"Lütfen!" dedim. "Tam senin durduğun yerde yatıyordu."</p>

  <p class="calibre">Crumley görünmez cesedin üstünden atladı. Öteki dosyaları karıştırdı, benim yaptığım gibi, ortalıktan toparlanmış yırtık kartları, sopayla, copla dövülmüş fotoğrafları görmek için. Derin bir iç çekti ve başını salladı.</p>

  <p class="calibre">"Bir gün," dedi, "mantıklı bir açıklaması olan bir şeye rastlayacaksın. Ceset meset yok, ne yapabilirim ki? Tatile çıkmadığını ne bilicez?"</p>

  <p class="calibre">"Hiç geri gelmeyecek."</p>

  <p class="calibre">"Kim demiş? En yakın karakola gidip şikâyet mi etmek istiyorsun? Gelirler, dosyalardaki yırtık şeylere bakarlar, omuz silker, Hollywood ağacından bir çatlak daha eksildi deyip ev sahibine haber verirler-"</p>

  <p class="calibre">"Ev sahibi mi?" dedi arkamızdan bir ses.</p>

  <p class="calibre">Kapıda yaşlı bir adam duruyordu.</p>

  <p class="calibre">"Clarence nerde?" dedi.</p>

  <p class="calibre">Çenemi açtım. Deli gibi söylendim, mırıldandım, 1934 ve '35'i patenlerimin üstünde dolaştığımı, elinde bastonuyla manyak W. C. Fields'in peşimden koştuğunu, Jean Harlow'un beni Vendome restoranının önünde yanağımdan öptüğünü anlattım. Kadın beni öpünce patenlerimin tekerleri yerlerinden fırlamıştı. Seke seke eve dönmüştüm, trafiği görmeden, okul arkadaşlarımı duymadan.</p>

  <p class="calibre">"Tamam, tamam, anladım!" Yaşlı adam odaya hiddetle bakındı. "Siz hırsıza benzemiyorsunuz. Ama Clarence sanki foto kaptı kaçtıları ırzına geçecekmiş gibi yaşıyor. Onun için-"</p>

  <p class="calibre">Crumley kartını verdi. Yaşlı adam gözlerini kırpıştırarak baktı ve takma dişlerini ağzında çevirdi.</p>

  <p class="calibre">"Burda dert çıksın istemiyorum!" diye mızırdandı.</p>

  <p class="calibre">"Merak etmeyin. Clarence korkmuş, bizi aradı. Onun için geldik."</p>

  <p class="calibre">Crumley etrafa baktı.</p>

  <p class="calibre">"Sopwith beni arasın, tamam mı?"</p>

  <p class="calibre">Yaşlı adam karta bir daha baktı. "Venedik polisi ha? Ne zaman temizleyecekler şunları?"</p>

  <p class="calibre">"Neleri?"</p>

  <p class="calibre">"Kanalları! Pislik yuvası. Kanalları!"</p>

  <p class="calibre">Crumley beni dışarı çıkarttı.</p>

  <p class="calibre">"Ben ilgileneceğim."</p>

  <p class="calibre">"Neyle?" diye sordu yaşlı adam.</p>

  <p class="calibre">"Kanallarla," dedi Crumley. "Pislik yuvasıyla."</p>

  <p class="calibre">"Ha, evet," dedi yaşlı adam.</p>

  <p class="calibre">Gittik.</p>

  <h2 class="sgc1" id="sigil_toc_id_44">-46-</h2>

  <p class="calibre">Kaldırımda durup tek katlı eve baktık, aniden yola yuvarlanacakmış gibi duruyordu, batan bir gemi gibi.</p>

  <p class="calibre">Crumley bana bakmadı. "Acayip bir ilişki işte. Sen bir ceset gördüğün için mahvoldun. Bense görmediğim için. Ne saçma. Clarence'ın eve gelmesini beklesek mi?"</p>

  <p class="calibre">"Ölü olarak mı?"</p>

  <p class="calibre">"Kayıp raporu vermek istiyorsan, elinde bir şeyler olmalı."</p>

  <p class="calibre">"İki şey var. Biri Roy'un minyatür hayvanlarını ve kil heykelini yok etti. Başka biri arkasından temizledi. Biri Clarence'ı korkutarak veya boğarak öldürdü. Başka biri arkasından temizledi. Yani iki grup, veya iki şahıs var: Biri yok ediyor, öteki sandıklan, fırçaları, elektrik süpürgelerini getiriyor. Şu anda çıkarabildiğim tek mantıklı sonuç, Canavar duvarın üstünden atlayıp geldi, Roy'un oyuncaklarını tekmeleye tekmeleye öldürdü ve kaçtı, geride bulunacak, temizlenecek veya saklanacak şeyler bırakarak. Aynı şey burda da oldu. Canavar Notre Dame'dan aşağı indi-"</p>

  <p class="calibre">"Aşağı mı indi?"</p>

  <p class="calibre">"Yüz yüze geldik."</p>

  <p class="calibre">Crumley'nin rengi ilk defa biraz kaçtı.</p>

  <p class="calibre">"Kendini öldürteceksin Allanın cezası. Yüksek yerlerden uzak dur. Hem güpegündüz burda durmuş niye çene çalıyoruz ki? Ya şu süpürgeli herifler gelirse?"</p>

  <p class="calibre">"Doğru." Kıpırdanmaya başladım.</p>

  <p class="calibre">"Götüreyim mi?"</p>

  <p class="calibre">"Stüdyo sadece bir blok ötede."</p>

  <p class="calibre">"Ben şehre, gazete morguna gidiyorum. Orda Arbuthnot ve 1934 hakkında bilmediğimiz bir şeyler olmalı. Giderken Clarence için de bakmayım mı?"</p>

  <p class="calibre">"Oh, Crum," dedim dönerek. "Sen de ben de biliyoruz ki onu çoktan yakıp kül ettiler, sonra külleri de yaktılar. Arka platodaki yakma makinasını nasıl durdurabiliriz ki? Ben Getsemani Bahçesi'ne gidiyorum."</p>

  <p class="calibre">"Emin bir yer mi?"</p>

  <p class="calibre">"Golgota'dan daha emin."</p>

  <p class="calibre">"Orda kal. Beni ara."</p>

  <p class="calibre">"Şehrin öbür yanından sesimi duyarsın," dedim, "telefon olmadan."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_45">-47-</h2>

  <p class="calibre"><span style="font-size: 1em;">Ama önce Golgota'ya uğradım.</span><br /></p>

  <p class="calibre">Üç haç da boştu.</p>

  <p class="calibre">"H. İ.," diye fısıldadım, cebimde katlı resmine dokundum ve aniden büyük bir varlığın beni takip ettiğini fark ettim.</p>

  <p class="calibre">Arkamı dönünce Manny'nin sisli güruhunu, arkamdan sürünen Çin cenazesi Rolls-Royce'unun koyu gölgesini gördüm. Arka kapı sessizce açıldı, soğutulmuş bir hava çıktı dışarıya. Bir Eskimo saksağanından fazla büyük olmayan Manny Leiber başını zarif buzdolabından dışarı uzattı. "Hey, sen," dedi.</p>

  <p class="calibre">Sıcak bir gündü. Soğutmalı Rolls-Royce'un içine eğilip yüzümü serinlettim, aklımı toparlamaya çalıştım.</p>

  <p class="calibre">"Sana haberlerim var." Sahte kış havasında Manny'nin soluğunu görebiliyordum. "Stüdyoyu iki günlüğüne kapatıyoruz. Genel temizlik. Boya badana. Hızlı iş."</p>

  <p class="calibre">"Nasıl yaparsınız bunu? Masraflar-"</p>

  <p class="calibre">"Herkese tam gün ödenecek. Yıllar önce yapılmalıydı. Onun için kapatıyoruz-"</p>

  <p class="calibre">Ne için? diye düşündüm. Herkesi stüdyodan uzaklaştırmak için. Çünkü Roy'un hâlâ yaşadığını biliyorlar veya şüpheleniyorlar da biri onu bulup öldürmelerini mi söyledi?</p>

  <p class="calibre">"Şimdiye kadar duyduğum en aptalca şey," dedim.</p>

  <p class="calibre">Hakaretin en iyi cevap olduğunu öğrenmiştim. Hakaret edecek kadar aptalsan kimse senden şüphe etmezdi.</p>

  <p class="calibre">"Kimin bu aptalca fikir?" dedim.</p>

  <p class="calibre">"Ne demek istiyorsun?" diye bağırdı Manny, buzdolabına geri çekilerek. Soluğu havada buz zerrecikleri halinde buharlaştı. "Benim!"</p>

  <p class="calibre">"Sen o kadar aptal değilsin," diye devam ettim. "Sen böyle bir şey yapmazsın. Paraya kıyamazsın sen. Biri sana emir vermiş olmalı. Senin üstünde biri?"</p>

  <p class="calibre">"Benim üstümde kimse yok!" Ama ağzı kaçamaklı cevap verirken gözleri kayıp gitti.</p>

  <p class="calibre">"Yani bir haftada belki yarım milyona patlayacak bu işin bütün sorumlusu sen misin?"</p>

  <p class="calibre">"Eee." Manny geriledi.</p>

  <p class="calibre">"New York olmalı." Fazla üstüne varmadım. "Manhattan'dan telefonla arayan şu cüceler. Çıldırmış maymunlar. Sezar ve İsa 'yi bitirmene sadece iki gün kaldı. Ya sen sahneleri boyarken H. İ. bir krize daha girerse?"</p>

  <p class="calibre">"O kömür çukuru son sahnesiydi. Onu İncil'imizden çıkarıyoruz. Sen çıkarıyorsun. Bir şey daha, stüdyo açılır açılmaz Ölüler Hızlı Sürer'e geçeceksin."</p>

  <p class="calibre">Sözleri yüzüme soğuk hava üfledi. Soğuk hava sırtımdan aşağı indi.</p>

  <p class="calibre">"Roy Holdstrom olmadan yapılmaz ki." Daha da salak ve saf rolü yapmaya karar verdim. "Ve Roy öldü."</p>

  <p class="calibre">"Ne?" Manny öne eğildi, kendini kontrol etmeye çalıştı, sonra gözünü kısıp bana baktı. "Neden öyle dedin?"</p>

  <p class="calibre">"İntihar etti," dedim.</p>

  <p class="calibre">Manny daha da şüphelendi. Onu Dok Phillips'in raporunu dinlerken canlandırdım gözümde: Roy Sahne 13'te asıldı, ipi kesildi, götürülüp yakıldı.</p>

  <p class="calibre">En saf halimle devam ettim: "Bütün hayvanları hâlâ Sahne 13'te kilitlimi?"</p>

  <p class="calibre">"Ee, evet," diye yalan söyledi Manny.</p>

  <p class="calibre">"Roy Canavarları olmadan yaşayamaz. Önceki gün evine gittim. Boştu. Biri Roy'un diğer bütün kameralarını ve minyatürlerini çalmış. Roy onlar olmadan da yaşayamazdı. Ayrıca öyle kaçıp gidecek biri değildi o. Üstelik bana söylemeden, yirmi yıllık arkadaşlıktan sonra. Roy öldü işte."</p>

  <p class="calibre">Manny yüzümü inceledi inanabilir mi diye. En üzgün ifademi takındım.</p>

  <p class="calibre">"Bul onu," dedi Manny sonunda, gözünü kırpmadan.</p>

  <p class="calibre">"Dedim ya-"</p>

  <p class="calibre">"Bul onu," dedi Manny, "yoksa bok gibi ortada kalırsın, hayatın boyunca başka bir stüdyoda iş bulamazsın. O geri zekâlı ölmedi. Dün stüdyoda görmüşler, belki Sahne 13'e girip lanet olası canavarlarını almanın bir yolunu arıyordu. Söyle ona, affedildi, işine dönebilir, zam da alacak. Haksız olduğumuzu, ona ihtiyacımız olduğunu kabul etmenin vakti geldi. Onu bul, sana da zam yapalım, tamam mı?"</p>

  <p class="calibre">"Yani Roy kilden yaptığı o yüzü, o başı kullanabilecek mi?"</p>

  <p class="calibre">Manny'nin rengi kaçtı. "Tabii ki hayır! Yeni bir arayış olacak. İlan vereceğiz."</p>

  <p class="calibre">"Canavarını kendisi yaratamayacaksa Roy'un geri döneceğini sanmıyorum."</p>

  <p class="calibre">"Döner, döner, kendi iyiliğini istiyorsa."</p>

  <p class="calibre">Saat kartını bastıktan bir saat sonra öldürsünler diye mi, diye düşündüm.</p>

  <p class="calibre">"Hayır," dedim. "O sahiden öldü - sonsuza dek."</p>

  <p class="calibre">Roy'un tabutuna bütün çivileri çaktım, Manny inanır da, onu aramak için stüdyoyu kapatmaz umuduyla. Aptalca bir fikir. Ama deliler hep aptal değil midir?</p>

  <p class="calibre">"Bul onu," dedi Manny ve geri yaslandı, havayı sessizliğiyle buzlandırarak.</p>

  <p class="calibre">Buzdolabının kapısını kapadım. Rolls fısıltılı egzozuyla akıp gitti, kaybolan soğuk bir gülümseme gibi.</p>

  <p class="calibre">Titreye titreye Büyük Tur'a çıktım. Green Town'u geçip New York'a, oradan Mısır Sfenksine, oradan da Roma Forum'una. Büyükannemlerin kafesli ön kapısında sadece sinekler vızıldıyordu. Sfenksin pençelerinin arasından sadece tozlar uçuşuyordu.</p>

  <p class="calibre">İsa'nın mezarının önüne yuvarlanan iri taşın yanında durdum.</p>

  <p class="calibre">Taşa gittim yüzümü saklamak için.</p>

  <p class="calibre">"Roy," diye fısıldadım.</p>

  <p class="calibre">Taş dokunuşumla ürperdi.</p>

  <p class="calibre">Ve taş bağırdı, saklanacak yer yok.</p>

  <p class="calibre">Allahım, Roy, diye düşündüm. Sana ihtiyaçları var, nihayet, seni ezip macuna çevirmeden önce bir on saniyeliğine bile olsa.</p>

  <p class="calibre">Taş susuyordu. Toz şeytanı yakındaki sahte-cephe bir Nevada kasabasının içinden geçti ve yanan bir kedi gibi eski bir at yalağının yanına kıvrıldı.</p>

  <p class="calibre">Gökten bir ses geldi: "Yanlış yerdesin! Burası!"</p>

  <p class="calibre">Yüz metre ileriye, başka bir tepeye baktım, şehrin gök çizgisini lekeleyen, her mevsim yeşil kalan sahte çimenli yumuşak bir kavis.</p>

  <p class="calibre">Beyaz, uzun elbiseleri rüzgârda uçuşan sakallı bir adam duruyordu.</p>

  <p class="calibre">"H. İ.!" Tepeyi tırmanmaya başladım, soluk soluğa.</p>

  <p class="calibre">"Hoşuna gitti mi?" H. İ. beni son birkaç metrede yukarı çekti, ciddi, kederli bir gülümsemeyle uzanarak. "Vaiz Dağı. Duymak ister misin?"</p>

  <p class="calibre">'Vakit yok, H. İ."</p>

  <p class="calibre">"Nasıl oluyor da iki bin yıl önce onca insan çıt çıkarmadan dinlemiş?"</p>

  <p class="calibre">"Onların saati yoktu, H. İ."</p>

  <p class="calibre">"Doğru." Göğü inceledi. "Sadece ağır ağır hareket eden güneş ve gerekli şeyleri söylemek için dünyanın bütün günleri vardı."</p>

  <p class="calibre">Başımı salladım. Clarence'ın adı boğazıma takılmıştı.</p>

  <p class="calibre">"Otur, evlat." Yakında büyük bir kaya vardı, H. İ. oturdu, ben de bir çoban gibi ayağının dibine çömeldim. Bana bakıp usulca, "bugün hiç içki içmedim," dedi.</p>

  <p class="calibre">"Harika!"</p>

  <p class="calibre">"Böyle günlerim oluyor. Bugün hep hurdaydım, bulutların tadını çıkardım, sonsuza kadar yaşamak istedim, dün gece, kelimeler ve senin yüzünden."</p>

  <p class="calibre">Zorlukla yutkunduğumu hissetmiş olmalı ki bakıp başıma dokundu.</p>

  <p class="calibre">"Ah, ah," dedi, "beni tekrar içirecek bir şey mi söyleyeceksin?"</p>

  <p class="calibre">"Umarım değildir, H. İ., dostun Clarence hakkında."</p>

  <p class="calibre">Eli yanmış gibi geri çekti.</p>

  <p class="calibre">Bir bulut güneşi kapladı ve birkaç yağmur damlası atıştırdı, günlük güneşlik bir günde tam bir şok.</p>

  <p class="calibre">Kıpırdamadan yağmurun bana dokunmasını bekledim. H. İ. de yüzünü kaldırdı serinliği hissetmek için.</p>

  <p class="calibre">"Clarence," diye mırıldandı. "Onu ezelden beri tanırım. Taa burda gerçek Kızılderililer olduğu zamandan beri. Clarence en önde dururdu, dokuz on yaşlarında bir çocuk, koca dört gözleriyle, san saçları, parlak yüzü, büyük resimli kitapları veya imzalanacak fotoğraflarıyla. Benim buraya geldiğim ilk günün sabahı o da hurdaydı, gece yarısı çıktığımda hâlâ duruyordu. Mahşer'in dört atlısından biriydim!"</p>

  <p class="calibre">"Ölüm mü?"</p>

  <p class="calibre">"Akıllı çocuk." H. İ. güldü. "Ölüm. İskelet atımda, kemikli kıçım üstünde."</p>

  <p class="calibre">H. İ. ile ben göğe baktık ölüm hâlâ dört nala koşturuyor mu diye.</p>

  <p class="calibre">Yağmur durdu. H. İ. yüzünü silip devam etti.</p>

  <p class="calibre">"Clarence, zavallı aptal, bağımlı, yalnız, hayatsız, kansız orospu çocuğu. Ne kan, ne sevgili, ne oğlan, ne adam, ne köpek, ne domuz, ne kız resimleri, ne kaslı vücut dergileri. Sıfır! Normal külot bile giymez! Uzun don giyer bütün yaz! Clarence. Aman Alla-hım."</p>

  <p class="calibre">Sonunda ağzım kıpırdadı.</p>

  <p class="calibre">"Son zamanlarda konuştun mu Clarence'la?"</p>

  <p class="calibre">"Dün telefon etti..."</p>

  <p class="calibre">"Kaçta?"</p>

  <p class="calibre">"Dört buçukta. Niye?"</p>

  <p class="calibre">Tam ben kapısını çaldıktan sonra, diye düşündüm.</p>

  <p class="calibre">"Telefon etti, çıldırmış gibiydi. 'Her şey bitti!' dedi. 'Beni haklamaya geliyorlar. Bana nutuk atma!' diye bağırdı. Kanım dondu. Sanki on bin figüran kovulmuş, kırk prodüktör intihar etmiş, doksan dokuz yıldızcığın ırzına geçilmiş gibi geliyordu sesi, gözleri kapalı, veryansın ediyordu. Son sözleri, 'Yardım et! Beni kurtar!' oldu. Ben de orda, hattın ucunda, tahammülünün son haddinde bir İsa. Şifa değil de sebep benken, nasıl yardım edebilirdim? Clarence'a iki aspirin alıp sabahleyin aramasını söyledim. Benim yerimde sen olsan gider miydin?"</p>

  <p class="calibre">O koca düğün pastasının içinde yatan Clarence'ı hatırladım, kat kat istiflenmiş kitaplar, kartlar, fotoğraflar ve isterik bir ter deryası. H. İ. başımı salladığımı gördü.</p>

  <p class="calibre">"Öldü, di mi? Sen," diye ekledi, "gittin di mi?"</p>

  <p class="calibre">Başımla evetledim.</p>

  <p class="calibre">"Doğal bir ölüm değil miydi?"</p>

  <p class="calibre">Başımla hayırladım.</p>

  <p class="calibre">"Clarence!"</p>

  <p class="calibre">Çayırdaki hayvanları sarsacak, uyuyan çobanları uyandıracak bir çığlıktı. Karanlık hakkında verilecek bir vaazın başlangıcıydı.</p>

  <p class="calibre">H. İ. ayağa fırladı, başı geride. Gözlerinden yaşlar dökülüyordu.</p>

  <p class="calibre">"...Clarence..."</p>

  <p class="calibre">Yürümeye başladı, gözleri kapalı, Dağ'dan aşağı, kayıp vaazlardan uzağa, öteki tepeye, haçının beklediği Golgota'ya doğru. Peşinden gittim.</p>

  <p class="calibre">Koca koca adımlarının arasında sordu:</p>

  <p class="calibre">"Üstünde bir şey yoktur herhalde? İçki, alkol? Kahretsin! Ne hoş bir gün geçirecektim! Clarence, seni geri zekâlı!"</p>

  <p class="calibre">Haça geldik, H. İ. arka tarafı yokladı ve acı bir rahatlamayla güldü, sıvı sesler çıkaran bir torba çekip çıkardı.</p>

  <p class="calibre">"Kahverengi bir torbanın içindeki etiketsiz şişedeki İsa'nın kanı. Tören ne hallere düştü?"</p>

  <p class="calibre">Şişeyi başına dikip lıkır lıkır içti. "Şimdi ne yapayım? Tırmanayım, kendimi çivileyip onları mı bekleyeyim?"</p>

  <p class="calibre">"Onları mı?!"</p>

  <p class="calibre">"Vaktim az evlat.! Bileklerimden mıhlayıp taşaklarımdan asacaklar! Clarence öldü! Nasıl?"</p>

  <p class="calibre">"Fotoğraflarının altında boğulmuş."</p>

  <p class="calibre">H. İ. geriledi. "Kim diyor?"</p>

  <p class="calibre">"Ben gördüm, H. L, ama kimseye söylemedim. Bir şey bildiği için öldürüldü. Peki sen ne biliyorsun?"</p>

  <p class="calibre">"Hiçbir şey!" H. İ. başını salladı deli gibi. "Hayır!"</p>

  <p class="calibre">"Clarence bir gece önce Brown Derby'nin önünde bir adamı tanıdı. Adam yumruklarını kaldırdı! Clarence da kaçtı! Niye?"</p>

  <p class="calibre">"Öğrenmeye çalışma!" dedi H. İ. "Uzak dur. Benimle beraber pisliğe gömülmeni istemiyorum. Şu anda beklemekten başka yapabileceğim bir şey yok-" H. İ.'nin sesi kısıldı. "Clarence'ı öldürdülerse, çok yakında onu Brown Derby'ye benim yolladığımı düşünürler."</p>

  <p class="calibre">"Sen mi yolladın?"</p>

  <p class="calibre">Beni de mi? diye düşündüm. Bana not yazıp orda olmamı da sen mi istedin?!</p>

  <p class="calibre">"Kimdi, H. İ.? Onlar, kim onlar?! İnsanlar ölüyor. Arkadaşım Roy da öldü belki!"</p>

  <p class="calibre">"Roy mu?" H. İ. durdu bir sır saklar gibi. "Öldüyse şanslı. Saklanıyorsa, hiç şansı yok. Onu bulurlar. Benim gibi. Yıllardır çok şey biliyordum."</p>

  <p class="calibre">"Ne zamandan beri?"</p>

  <p class="calibre">"Neden?"</p>

  <p class="calibre">"Beni de öldürebilirler. Bir şeye takıldım, ama ne olduğunu biliyorsam kahrolayım. Roy da bir şeye takıldı, onun için öldü veya saklanıyor. Allahım, biri Clarence'ı da bir şeye takıldığı için öldürdü. Çok yakında düşünecekler, belki bu adam Clarence'ı fazla iyi tanıyor diyecekler ve emin olmak için beni de öldürecekler. Kahretsin, H. İ., Manny stüdyoyu iki günlüğüne kapatıyor. Sözde temizlik, boya badana için. Ama hayır, Roy için! Bir düşün! Yüz binlerce dolar pencereden dışarı atılıyor, tek suçu hâlâ on milyon yıl öncesinde yaşamak olan bir çatlak kil bir canavar yaptı diye başına ödül koyuyorlar. Roy neden bu kadar önemli ki? Niye Clarence gibi onun da ölmesi gerekiyor? Sen. Önceki gece. Golgota'ya tırmandığını söylemiştin. Duvarı, merdiveni, merdivenin üstündeki cesedi gördün. Peki, cesedin yüzünü görebildin mi?</p>

  <p class="calibre">"Çok uzaktı?" H. İ.'nin sesi titredi.</p>

  <p class="calibre">"Peki cesedi merdivene koyan adamın yüzünü gördün mü?"</p>

  <p class="calibre">"Karanlıktı-"</p>

  <p class="calibre">"Canavar mıydı?"</p>

  <p class="calibre">"Kim?"</p>

  <p class="calibre">"Erimiş pembe balmumu suratlı, sağ gözünün üstüne et toplanmış, korkunç ağızlı adam? O mu o cesedi merdivenin tepesine koydu, stüdyoyu ve beni korkutmak, herkese her nedense şantaj yapmak için? Ölmem gerekiyorsa, H. L, neden olduğunu bilmek istiyorum. Canavar'ın adını söyle, H. İ."</p>

  <p class="calibre">"Sahiden ölesin diye mi? Hayır!"</p>

  <p class="calibre">Stüdyonun arka platosunun köşesinden bir kamyon döndü. Golgota'nın yanından geçti, toz duman çıkarıp kornasını çalarak.</p>

  <p class="calibre">"Dikkat etsene, geri zekâlı!" diye bağırdım.</p>

  <p class="calibre">Kamyon tozutup gitti.</p>

  <p class="calibre">H. İ. de peşinden.</p>

  <p class="calibre">Benden otuz yıl yaşlı bir adam, tazı gibi koşuyordu. Ne acayip! H. İ., dört nala, tozlu rüzgârda elbiseleri uçuşuyordu, havalanacak, uçacak gibi, semalara saçma sapan şeyler bağırarak.</p>

  <p class="calibre">Clarence'ın evine gitme! diye bağırasım geldi.</p>

  <p class="calibre">Aptal, diye düşündüm. Clarence çok uzakta. Asla yetişemezsin!!</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_46">-48-</h2>

  <p class="calibre"><span style="font-size: 1em;">Fritz Maggie'yle beraber 10 numaralı projeksiyon odasında bekliyordu.</span><br /></p>

  <p class="calibre">"Nerde kaldın?" diye bağırdı. "Bil bakalım ne oldu? Şimdi de filmin ortası yok!"</p>

  <p class="calibre">Aptalca, saçma sapan, mantıksız bir şeyden bahsetmek iyi oluyordu, gittikçe büyüyen deliliğimi tedavi edecek başka bir delilik. Allah Allah, diye düşündüm, film işi bir oluk ağzıyla sevişmek gibi bir şey. Uyanınca kendini mermer bir kâbusun omurgasına yapışmış buluyorsun ve kendi kendine, ben ne yapıyorum burda yahu? diyorsun. Yalanlar, surat asmalar. Yirmi milyon insanın koşa koşa seyretmeye gittiği veya bucak bucak kaçtığı bir film yapmak için. Hepsi de hiç yaşamamış karakter hakkında atıp tutan projeksiyon odalarındaki çatlakların işi.</p>

  <p class="calibre">Ve şimdi, burda, Fritz ve Maggie'yle saklanmak, saçma sapan şeyler söyleyip aptal rolü oynamak ne güzel.</p>

  <p class="calibre">Ama saçmalıklar işe yaramadı.</p>

  <p class="calibre">Saat dört buçukta izin isteyip tuvalete koştum. Kusmahanede yanaklarımın rengi kaçana kadar kaldım. Kusmahane. Prodüktörlerin harika fikirlerini duyduktan sonra yazarların tuvalete verdikleri isim.</p>

  <p class="calibre">Su ve sabunla ovarak yüzüme biraz renk katmaya çalıştım. Lavabonun üstüne eğilip beş dakika durdum, kederimi ve paniğimi oluktan akmaya bıraktım. Son bir kuru öğürme faslından sonra yine yüzümü yıkayıp sendeleye sendeleye Maggie ve Fritz'e geri gittim, projeksiyon odasının loş olduğuna şükrederek.</p>

  <p class="calibre">"Sen!" dedi Fritz. "Bir sahne bile değiştirirsen geri kalanın içine edersin. Bu öğlen senin son son akşam yemeğini Manny'ye gösterdim. Senin kahrolası yüksek kalite sonun yüzünden, dedi, bazı sahneleri tekrar çekmemiz gerekecek, yoksa film kuyruğu canlı ölü bir yılana benzeyecek. Bunu sana kendi söyleyemezmiş; yemekte kendi barsaklarını veya senin işkembelerini yiyormuş gibi çıkıyordu sesi. Şu anda tekrar edemeyeceğim kelimeler kullandı senin hakkında, ama sonunda, piçoğlu sahne dokuz, on dört, on dokuz, yirmi beş ve otuz üzerinde çalışsın dedi. Atlaya atlaya yeniden yaz. Her iki sahneden birini yeniden çekersek, insanları eli yüzü düzgün bir film yaptığımıza inandırabiliriz belki."</p>

  <p class="calibre">Yüzüme tekrar renk geldiğini hissettim.</p>

  <p class="calibre">"Bu yeni bir yazar için büyük bir iş!" diye bağırdım. "Zaman faktörü!"</p>

  <p class="calibre">"Önümüzdeki üç gün içinde olması lazım. Cast'ı hazırladım. İsimsiz Alkolikler'i arayacağım yetmiş iki saat süreyle H. İ.'ye göz kulak olsunlar diye, artık nerde saklandığını bildiğimize göre-"</p>

  <p class="calibre">Sessizce baktım, ama H. İ.'yi korkutup kaçırdığımı söyleyemedim.</p>

  <p class="calibre">"Bu hafta epey kötülük yaptım galiba," dedim sonunda.</p>

  <p class="calibre">"Sisyphus, gitme!" Fritz eğilip ellerini omuzlanma koydu. "Kahrolası tepeden yukarı itmen için sana daha büyük bir taş bulana kadar kal. Sen Yahudi değilsin. Suçluluk hissine kapılmana gerek yok." Sayfaları burnuma dayadı. "Yaz, tekrar yaz. Tekrar tekrar yaz!"</p>

  <p class="calibre">"Manny'nin beni istediğine emin misin?"</p>

  <p class="calibre">"Seni iki atın arasına bağlayıp havaya bir el ateş etmeyi tercih ederdi ama hayat bu. Önce biraz nefret et. Sonra çok."</p>

  <p class="calibre">"Ya Ölüler Hızlı Sürer? Ona geçmemi istemişti!"</p>

  <p class="calibre">"Ne zamandan beri?" Fritz ayağa kalktı.</p>

  <p class="calibre">"Yarım saattir."</p>

  <p class="calibre">"Ama onu yapamaz ki-"</p>

  <p class="calibre">"Roy olmadan. Doğru. Ve Roy yok artık. Benim de onu bulmam gerekiyor. Ve stüdyo tamirat ve hiç de gerekli olmayan boya badana için kırk sekiz saat süreyle kapanıyor."</p>

  <p class="calibre">"Eşekler. Geri zekâlılar. Kimse bana bir şey söylemedi. Eh, ne yapalım, aptal stüdyolarına ihtiyacımız yok. İsa'yı evimde tekrar yazabiliriz."</p>

  <p class="calibre">Telefon çaldı. Fritz ahizeyi yumruğunda boğar gibi yaptıktan sonra bana uzattı.</p>

  <p class="calibre">Aimee Semple McPherson'ın Angelus Mabeti'nden arıyorlardı.</p>

  <p class="calibre">"Özür dilerim efendim, ama," dedi kendini güçlükle zapt eden bir kadın sesi. "Kendine H. İ. diyen bir adam tanıyor musunuz acaba?"</p>

  <p class="calibre">"H.l.mi?"</p>

  <p class="calibre">Fritz telefonu kaptı elimden. Ben de ondan. Kulaklığı paylaştık:</p>

  <p class="calibre">"Yeniden doğan ve pişmanlık getiren İsa'nın ruhu olduğunu iddia ediyor."</p>

  <p class="calibre">"Ver şunu bana!" diye bağırdı bir başka ses, bir erkek sesi. "Ben Muhterem Kempo! Şu korkunç anti-İsa'yı tanıyor musunuz? Polisi arayacaktık ama eğer gazeteler İsa'nın bizim kilisemizden kapı dışarı edildiğini öğrenirse...! Otuz dakikanız var gelip şu kâfiri Allah'ın gazabından kurtarmak için! Ve de benimi"</p>

  <p class="calibre">Telefonu bırakıverdim.</p>

  <p class="calibre">"İsa," diye inledim Fritz'e, "dirildi."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_47">-49-</h2>

  <p class="calibre"><span style="font-size: 1em;">Taksi Angelus Mabeti'nin önünde durdu. Geç saatteki birkaç İncil sınıfından son kalanlar da kapılardan çıkıyorlardı.</span><br /></p>

  <p class="calibre">Muhterem Kempo kapının önündeydi, paslı ellerini ovuşturuyor, kıçında bir dinamit lokumu varmış gibi yürüyordu.</p>

  <p class="calibre">"Allaha şükür!" diye bağırdı, öne fırlayarak. Sonra durdu, korkmuş gibi. "İçerdeki şu yaratığın genç dostu sizsiniz, öyle mi?"</p>

  <p class="calibre">"H. İ. mi?"</p>

  <p class="calibre">"H. İ.! Ne utanç verici bir suç! Evet, H. İ.!"</p>

  <p class="calibre">"Evet, dostuyum."</p>

  <p class="calibre">"Ne acı. Hadi gelin, çabuk!"</p>

  <p class="calibre">Kolumdan tutup içeriye, ana toplantı salonunun koridorundan geçirdi. Bomboştu. Yukarıdan bir yerden yumuşak tüy sesleri, melek kanatlarının çırpıntısı geliyordu. Biri ses tertibatını deniyordu çeşitli göksel mırıltılarla.</p>

  <p class="calibre">"Nerde-?" durdum.</p>

  <p class="calibre">Çünkü orada, sahnenin ortasında, Tanrı'nın parlak yirmi dört ayar tahtında H. İ. oturuyordu.</p>

  <p class="calibre">Dimdik oturmuştu, gözleri kilisenin duvarını delerek dışarı bakıyordu, elleri, avuçları yukarıda, kol koyacak yerlerin üstündeydi.</p>

  <p class="calibre">"H. İ." Koridorda biraz ilerleyip durdum.</p>

  <p class="calibre">Açık bileklerindeki yaralardan taze kan damlıyordu.</p>

  <p class="calibre">"Ne iğrenç, değil mi? Korkunç adam! Dışarı!" diye bağırdı Muhterem arkamdan.</p>

  <p class="calibre">"Bu bir Hıristiyan kilisesi mi?" dedim.</p>

  <p class="calibre">"Ne cüretle sorarsınız?"</p>

  <p class="calibre">"Böyle bir anda," diye sordum, "İsa merhamet göstermez miydi?"</p>

  <p class="calibre">"Merhamet mi!?" diye bağırdı Muhterem. " 'Ben gerçek İsa'yım! Hayatımdan endişe ediyorum. Çekilin yoldan!' diye bağırarak törenimizin içine uluorta daldı. Sahneye koşup yaralarını gösterdi. Vücudunu teşhir etse daha iyiydi. Affetmek mi? Herkes şok oldu, isyan çıkıyordu nerdeyse. Cemaatimiz bir daha geri gelmeyebilir. Eğer olanları anlatırlarsa, eğer gazeteler ararsa, anlıyor musunuz? Bizi el âleme maskara etti. Sizin dostunuz!"</p>

  <p class="calibre">"Benim dostum-" ama sesimde şevk kalmamıştı; abartılı Shakespeare aktörünün yanına tırmandım.</p>

  <p class="calibre">"H. İ." diye seslendim, sanki bir uçurumun karşı tarafına.</p>

  <p class="calibre">H. İ. sonsuzluğa dalmış gözlerini kırpıştırdı, odakladı.</p>

  <p class="calibre">"Aa, merhaba ufaklık," dedi. "Ne oluyor?"</p>

  <p class="calibre">"Ne mi oluyor?" diye bağırdım. "İşleri bombok edip bıraktın!"</p>

  <p class="calibre">'Yok canım!" H. İ. aniden nerde olduğun fark etti ve ellerini kaldırdı. Biri üstüne iki tane tarantula fırlatmış gibi baktı. "Yine mi beni cezalandırdılar? Peşimden mi geldiler? Öldüm ben! Beni koru! Yanında şişe var mı?"</p>

  <p class="calibre">Ceplerimi yokladım sanki üstümde hep böyle şeyler taşırmışım gibi, sonra başımı salladım. Dönüp Muhterem'e baktım, bir küfür savurdu, tahtın arkasından kırmızı şarap çıkartıp bana uzattı.</p>

  <p class="calibre">H. İ. atıldı ama şişeyi hemen ben kaptım ve elimde tuttum yem niyetine.</p>

  <p class="calibre">"Buraya gel. Tıpa o zaman açılacak."</p>

  <p class="calibre">"İsa'yla bu şekilde konuşmaya nasıl cüret edersin!"</p>

  <p class="calibre">"Asıl sen İsa olmaya nasıl cüret edersin!" diye bağırdı Muhterem.</p>

  <p class="calibre">H. İ. geriledi. "Cüret etmiyorum, efendim. Ben oyum."</p>

  <p class="calibre">Şık bir azametle kalkayım derken basamaklardan düştü.</p>

  <p class="calibre">Muhterem inildedi, sanki içinden cinayet işlemek istiyormuş gibi yumruklarını oynattı.</p>

  <p class="calibre">H. İ. yi ayağa kaldırdım, şişeyi sallayarak onu koridordan geçirip sağ salim dışarı çıkarttım.</p>

  <p class="calibre">Taksi hâlâ bekliyordu. Binmeden önce H. İ. döndü, yüzü nefretle parıldayan kapıdaki Muhterem'e baktı.</p>

  <p class="calibre">H. İ. kanlı avuçlarını kaldırdı.</p>

  <p class="calibre">"Sığmak! Değil mi? Sığınak?"</p>

  <p class="calibre">"Cehennem bile beyefendi," diye bağırdı Muhterem, "sizi kabul etmez!"</p>

  <p class="calibre">Küüt!</p>

  <p class="calibre">Mabet'in içinde binlerce melek kanadının havalanıp artık kutsal olmayan göğe süzüldüğünü hayal ettim. ,</p>

  <p class="calibre">H. İ. taksiye bindi, şarabı kaptı, sonra öne eğilip şoföre fısıldadı.</p>

  <p class="calibre">"Getsemani!"</p>

  <p class="calibre">Yola koyulduk. Şoför yol haritasına göz attı.</p>

  <p class="calibre">"Getsemani," diye mırıldandı. "Cadde mi? Sokak mı? Meydan mı?"</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_48">-50-</h2>

  <p class="calibre"><span style="font-size: 1em;">"Haç bile güvenli değil, haç bile güvenli değil artık," diye mırıldanıyordu H. İ. yolda giderken, gözlerini yaralı bileklerine dikmişti, sanki kollarına bitişik olduklarına inanamıyormuş gibi. "Dünya nereye gidiyor?" H. İ. taksinin penceresinden akıp geçen evlere baktı.</span><br /></p>

  <p class="calibre">"İsa da manik-depresif miydi? Benim gibi?"</p>

  <p class="calibre">"Hayır," dedim isteksizce, "deli değildi. Ama sen tam anlamıyla bir çatlaksın. Ne demeye gittin oraya?"</p>

  <p class="calibre">"Kovalanıyordum. Peşimdeler. Ben Dünya'nın Işığı'yım." Ama bunu ağır bir alayla söyledi. "Keşke bu kadar çok şey bilmeseydim."</p>

  <p class="calibre">"Bana söyle. İçini dök."</p>

  <p class="calibre">"O zaman seni de kovalarlar! Clarence," diye mırıldandı, "yeterince hızlı koşmadı, değil mi?"</p>

  <p class="calibre">"Ben de tanırdım Clarence'ı," dedim. "Yıllar önce..."</p>

  <p class="calibre">Bu H. İ.'yi daha da korkuttu. "Kimseye söyleme! Benden duymayacakları kesin."</p>

  <p class="calibre">H. İ. bir dikişte şişenin yansını içti, sonra göz kırpıp, "ağzım mühürlü," dedi.</p>

  <p class="calibre">"Hayır, efendim, H. İ.! Bana söylemek zorundasın, her ihtimale karşı-"</p>

  <p class="calibre">"-Bu geceden sonra yaşamamam ihtimaline karşı mı? Söylemeyeceğim! İkimizin de ölmesini istemiyorum. Sen tatlı bir kaçıksın. Bana gelin küçük çocuklar dedim, bir de baktım sen geldin!"</p>

  <p class="calibre">Biraz daha içti ve gülümsemeyi yüzünden sildi.</p>

  <p class="calibre">Yol üstünde durduk. H. İ. dışarı çıkıp cin almak istedi. Onu dövmekle tehdit edip ben kendim aldım.</p>

  <p class="calibre">Taksi stüdyoya girdi, büyükannemlerin evinin yanında durdu.</p>

  <p class="calibre">"Ama," dedi H. İ., "burası Central Caddesi Zenci Baptist Kilisesi'ne benziyor! Ben oraya giremem. Ne zenciyim ne Baptist. Sadece Isa ve de Yahudi! Nereye gitmesi gerektiğini söyle şuna!"</p>

  <p class="calibre">Taksi günbatımına doğru Golgota'ya vardı. H. İ. her zamanki tüneğine baktı. "Gerçek haç mı bu?" Sonra omuz silkti. "Benim gerçek İsa olduğum kadar."</p>

  <p class="calibre">Haça baktım. "Burda saklanamazsın, H. İ. Herkes buraya geldiğini biliyor artık. Yeni çekimlere çağırdıkları zaman saklanman için gerçekten gizli bir yer bulmalıyız."</p>

  <p class="calibre">"Anlamıyorsun," dedi H. İ. "Cennet kapalı, Cehennem de. Beni sıçan deliğinde veya suaygırının kıçında bile bulurlar. Golgota, bir de şarap, en iyi yerdir. Şimdi ayağını togamdan çek."</p>

  <p class="calibre">Son şarabı da devirdi, sonra inip tepeye tırmanmaya başladı.</p>

  <p class="calibre">"Çok şükür bütün önemli sahnelerimi bitirdim," dedi H. İ. "Artık bitti, evlat." Elimi tuttu. Son derece sakindi. Şimdi, yükseklere çıkıp derinlere indikten sonra, arada bir yerde dengeyi bulmuştu. "Kaçmamalıydım. Sen de burda benle konuşurken görülmemelisin. Yedek çekiç ve çivi getirirler, sana da solumdaki ikinci ekstra hırsız rolünü oynatırlar. Veya Yuda'yı. Bir ip getirirler, aniden İskariyot oluverirsin."</p>

  <p class="calibre">Döndü, elini haça koydu, ayağını da bir yandaki küçük tırmanma kancasına.</p>

  <p class="calibre">"Son bir şey sorucam," dedim. "Canavar'ı tanıyor musun?"</p>

  <p class="calibre">"Doğduğu gece ordaydım ben!"</p>

  <p class="calibre">"Doğduğu mu?"</p>

  <p class="calibre">"Doğduğu ya, ne sandın?"</p>

  <p class="calibre">"Açıkla, H. İ., bilmem lazım!"</p>

  <p class="calibre">"Bildiğin için de ölmen, ha? aptal," dedi H. İ. "Niye ölmek istiyorsun ki? Isa kurtarır, di mi? Ama ben İsa isem ve mahvolmuş-sam, hepiniz mahvoldunuz demektir! Clarence'a bak, zavallıcık. Onu haklayan herifler korkmuş kaçıyorlar. Korktukları zaman paniğe kapılırlar, paniğe kapıldıklarındaysa nefret ederler. Gerçek nefret nedir bilir misin, ufaklık? Bu o işte, amatör işi değil, uslanma ihtimali yok. Biri öldür dedi mi, öldürürler. Sen daha dolaş ortalıkta insanlar hakkındaki aptalca, saf fikirlerinle. Seni ısıran gerçek bir fahişeyi bile ayırt edemezsin sen, veya seni bıçaklayan gerçek katili. Ölürsün, ölürken de, demek böyle oluyormuş dersin, ama çok geçtir. Onun için yaşlı İsa'yı dinle, budalacık."</p>

  <p class="calibre">"Elverişli bir budala, faydalı bir sersem. Lenin böyle demiş."</p>

  <p class="calibre">"Lenin mi?! Gördün mü! Böyle bir zamanda ben: 'işte Niagara Şelalesi, fıçın nerde?' diye bağırırken, sen paraşütün olmadan uçurumdan atlıyorsun. Leninmiş! Tımarhaneye nerden gidiliyor?"</p>

  <p class="calibre">H. İ. titredi şarabını bitirirken.</p>

  <p class="calibre">"Faydalı," yuttu, "sersem."</p>

  <p class="calibre">"Şimdi beni dinle," dedi, kendini durduramıyordu. "Bir daha tekrarlamam. Benimle kalırsan, ezildin demektir. Benim bildiğimi bilsen, seni duvar boyunca on ayrı mezara gömerler. Güzelce keserler, her parsele bir parçanı koyarlar. Annen baban sağ olsa, onları yakarlar. Karın-"</p>

  <p class="calibre">Biri vurmuş gibi kaykıldım. H. İ. durdu.</p>

  <p class="calibre">"Afedersin. Ama kabuğun çok ince. Hey Allahım hâlâ ayığım, 'iene' dedim. Karın ne zaman dönüyor?"</p>

  <p class="calibre">"Yakında."</p>

  <p class="calibre">Öğle vakti çalan bir cenaze kampanası gibiydi.</p>

  <p class="calibre">Yakında.</p>

  <p class="calibre">"O zaman Eyüb'ün son kitabını dinle. Bitti. Herkesi öldürene kadar durmayacaklar. İşler çığırından çıktı bu hafta. Duvarın üstünde gördüğün şu vücut. Oraya konmasındaki amaç..."</p>

  <p class="calibre">"Stüdyoya şantaj yapmak mıydı?" dedim Crumley gibi. "Arbuthnot'tan bunca yıl sonra hâlâ korkuyorlar mı?"</p>

  <p class="calibre">"Ödleri patlıyor! Bazen mezardaki ölüler yukarıdaki dirilerden daha fazla güce sahip olurlar. Napolyon'a bak, yüz elli yıl önce ölmüş ama iki yüz kitapta hâlâ yaşıyor! Caddelere, bebeklere onun adı veriliyor! Her şeyi kaybetmiş ama kaybederken kazanmış! Ya Hitler? On binlerce yıl adından söz edilecek. Mussolini? Hayatımızın sonuna kadar o benzin istasyonunda ayağından asılı kalacak! İsa bile." Yaralarını inceledi. "Ben de fena değildim. Ama şimdi yine ölmem gerekiyor. Ama senin gibi tatlı bir budalayı da yanımda götürmektense altı yerimden mıhlanırım daha iyi. Artık çeneni kapa. Başka şişe var mı?"</p>

  <p class="calibre">Cini gösterdim.</p>

  <p class="calibre">Elimden kaptı. "Şimdi haça çıkmama yardım et, sonra da defol git!"</p>

  <p class="calibre">"Seni burda bırakamam H. İ."</p>

  <p class="calibre">"Beni bırakacak başka bir yer yok."</p>

  <p class="calibre">Şişenin çoğunu içti.</p>

  <p class="calibre">"Öleceksin!" diye itiraz ettim.</p>

  <p class="calibre">"Acıyı öldürür, evlat. Beni haklamaya geldiklerinde burda olmayacağım bile."</p>

  <p class="calibre">H. İ. tırmanmaya başladı.</p>

  <p class="calibre">Haçın yıpranmış tahtasını tırmaladım, yumrukladım, yüzüm yukarıda.</p>

  <p class="calibre">"Allah kahretsin, rh t.! Eğer bu dünyadaki son gecense, temiz misin!?"</p>

  <p class="calibre">Yavaşladı. "Ne?"</p>

  <p class="calibre">Ağzımdan patladı: "En son ne zaman günah çıkardın!? Ne zaman ha?"</p>

  <p class="calibre">Başını güneyden kuzeye çevirdi, yüzü mezarlığın duvarına ve ötesine doğru döndü.</p>

  <p class="calibre">Kendi kendimi şaşırttım: "Nerde? Nerde günah çıkardın?"</p>

  <p class="calibre">Yüzü kaskatı, ipnotize olmuş gibi kuzeye kilitlenmişti, yukarı tırmanmak için sıçradım, tırmanma kancalarını kavrayıp ayaklarımla debelendim.</p>

  <p class="calibre">"Ne yapıyorsun?" diye bağırdı H. İ. "Burası benim yerim!"</p>

  <p class="calibre">"Artık değil, işte, işte ve de işte!"</p>

  <p class="calibre">Arkasından yetiştim; dönüp bağırmak zorunda kaldı: "İn aşağı!"</p>

  <p class="calibre">"Nerde günah çıkarttın, H. İ.?"</p>

  <p class="calibre">Bana bakıyordu ama gözleri kuzeye kaydı. Bakışlarımı çevirip bir kolun, bir bileğin ve bir elin mıhlanabileceği çaprazlanma noktasına diktim.</p>

  <p class="calibre">"Evet!" dedim.</p>

  <p class="calibre">Çünkü bir tüfeğin görüş alanında sıralanmış gibi duvar, duvarın üstünde kâğıt hamurundan ve balmumundan kuklanın yerleştirildiği kısım ve daha ileride, taş bir tarlanın karşısında, St. Sebastian kilisesinin cephesi ve bekleyen kapılan duruyordu.</p>

  <p class="calibre">"Evet!" diye soludum. "Sağol, H. İ."</p>

  <p class="calibre">"Aşağı in!"</p>

  <p class="calibre">"İniyorum." İsa'nın, yüzünü bir kez daha ölüler ülkesine ve ötesindeki kiliseye çevirdiğini gördükten sonra gözlerimi duvardan aldım.</p>

  <p class="calibre">İnmeye başladım.</p>

  <p class="calibre">"Nereye gidiyorsun!?" dedi H. İ.</p>

  <p class="calibre">"Günler önce gitmem gereken yere-"</p>

  <p class="calibre">"Seni geri zekâlı. O kiliseden uzak dur! Emin bir yer değil!"</p>

  <p class="calibre">"Emin olmayan bir kilise ha?" Durup yukarı baktım.</p>

  <p class="calibre">"O kilise emin değil işte! Mezarlığın tam karşısında ve gece geç saatlere kadar açık; önüne gelen girebilir içeri!"</p>

  <p class="calibre">"O da gidiyor, değil mi?"</p>

  <p class="calibre">"O mu?"</p>

  <p class="calibre">"Kahretsin." Ürperdim. "Gece mezarlığa gitmeden, önce günah çıkarmaya gidiyor, di mi?"</p>

  <p class="calibre">"Lanet olsun!" diye bir çığlık attı. "Sonun gerçekten geldi!" Gözlerini kapadı, inledi, karanlık direğin üstünde, alacakaranlığın ve çöken gecenin ortasında son yerini almaya başladı. "Git hadi! Terör mü istiyorsun? Korkmak mı istiyorsun? Git, gerçek bir itiraf dinle. Saklan, gece geç saatte gelince, evet çok geç saatte, dinle de ruhun yansın, buruşsun ve ölsün!"</p>

  <p class="calibre">Bunun üzerine direğe öyle sıkı yapıştım ki avucuma kıymıklar battı. "H. İ.? Her şeyi biliyorsun, di mi? İsa adına anlat, H. İ., çok geç olmadan anlat. Vücudun niye duvarın üstüne konduğunu biliyorsun, belki onu oraya Canavar koydu korkutmak için, ama kim bu Canavar? Söyle. Söyle."</p>

  <p class="calibre">"Zavallı aptal masum orospu çocuğu. Vay canına, evlat." H. İ. aşağı, bana doğru baktı. "Öleceksin ama tam olarak neden öldüğünü bile anlamayacaksın."</p>

  <p class="calibre">Ellerini uzattı, birini kuzeye, birini güneye, çaprazı yakalamak için, uçmak istercesine. Boş bir şişe düştü, ayağımın dibinde kırıldı.</p>

  <p class="calibre">"Zavallı tatlı orospu çocuğu," diye fısıldadı göğe.</p>

  <p class="calibre">Elimi bırakıp son altmış santimi atladım. Yere çarptığımda son bir kez seslendim, bitkin bir halde: "H. İ.?"</p>

  <p class="calibre">"Canın cehenneme," dedi kederle. "Çünkü cennetin nerde olduğunu bilmiyorum-"</p>

  <p class="calibre">Yakınlarda bir yerde araba ve insan sesleri duydum.</p>

  <p class="calibre">"Kaç," diye fısıldadı H. İ. gökten.</p>

  <p class="calibre">Kaçamadım. Ağır ağır uzaklaştım sadece.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_49">-51-</h2>

  <p class="calibre"><span style="font-size: 1em;">Dok Phillips'e Notre Dame'dan çıkarken rastladım. Elinde plastik bir torba vardı, umumi parklarda ucu çivili bir değnekle dolaşıp topladığı çöpleri yakılacak torbalara dolduran birinin ifadesi vardı yüzünde.</span><br /></p>

  <p class="calibre">İrkildi birden, çünkü bir ayağım basamağın üstündeydi, içeri duaya giriyormuşum gibi.</p>

  <p class="calibre">"Şuraya bakın," dedi, çabucak ve içten. "İsa'ya su üstünde yürümeyi öğreten ve Yuda Iskariyot'u suçluların arasına geri gönderen harika çocuk!"</p>

  <p class="calibre">"Yok canım," diye itiraz ettim. "Dört havari. Onların ayak izlerinden gidiyorum."</p>

  <p class="calibre">"Ne yapıyorsun burda?" dedi dik dik, gözleriyle beni bir aşağı bir yukarı süzerek, parmakları çöp torbasıyla meşgul. Tütsü ve losyon kokusu geldi burnuma.</p>

  <p class="calibre">Sonuna kadar gitmeye karar verdim.</p>

  <p class="calibre">"Günbatımı. Avlanmak için en iyi zaman. Bu yere tapıyorum.</p>

  <p class="calibre">Bir gün sahip olmayı planlıyorum. Merak etme, seni kovmam. Sahip olduğumda ofisleri yıktıracağım, herkesi tarih içinde yaşatacağım. Manny surda, New York, 10. Cadde'de çalışsın! Fritz'i şuraya, Berlin'e koyarım. Ben de Green Town'a. Roy? Geri dönerse tabii çatlak. Şu ötede bir dinozor çiftliği kurarım. Yılda kırk film yerine on iki film yaparım, ama hepsi de şaheser! Maggie Botwin'i de stüdyonun başkan yardımcısı yaparım, öyle akıllı bir kadın ki, Louis B. Mayer'ı da emeklilikten çekip alırım. Sonra-"</p>

  <p class="calibre">Benzinim bitti.</p>

  <p class="calibre">Dok Phillips ağzı açık kalmıştı, sanki eline saatli bomba vermişim gibi.</p>

  <p class="calibre">"Notre Dame'a girmemin bir sakıncası var mı? Yukarı tırmanıp Quasimodo rolü oynamak istiyorum. Güvenli mi?"</p>

  <p class="calibre">"Hayır!" dedi Dok çabucak, bir yangın söndürücüsünün etrafında dolaşan bir köpek gibi etrafımda dolaşarak. "Güvenli değil. Tamirat yapıyoruz. Bütün binayı yıkmayı düşünüyoruz."</p>

  <p class="calibre">Dönüp geri yürüdü. "Çatlaksın sen, çatlak!" diye bağırdı ve katedralin girişinde kayboldu.</p>

  <p class="calibre">Durup açık kapıya baktım on saniye, sonra donakaldım.</p>

  <p class="calibre">Çünkü içerden bir çeşit homurtu, sonra bir inilti, sonra da duvarlara çarpan bir tel veya ip sesi duydum.</p>

  <p class="calibre">"Dok?!"</p>

  <p class="calibre">Girişe adım attım, ama bir şey göremedim.</p>

  <p class="calibre">"Dok?"</p>

  <p class="calibre">Katedralin semasına bir gölge düştü. Gölgelere doğru yukarı çekilen büyük bir kum torbasına benziyordu.</p>

  <p class="calibre">Roy'un Sahne 13'ün üstünde sallanan cesedini hatırladım.</p>

  <p class="calibre">"Dok!?" . Gitmişti.</p>

  <p class="calibre">Karanlıkta, giderek yükselen ayakkabılarının tabanına benzeyen bir şeye baktım.</p>

  <p class="calibre">"Dok!"</p>

  <p class="calibre">Bir şey katedralin zeminine çarptı. Tek bir siyah ayakkabı "Allahım," diye bağırdım.</p>

  <p class="calibre">Geri durup uzun bir gölgenin katedralin semasına çekilişini seyrettim.</p>

  <p class="calibre">"Dok?" dedim.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_50">-52-</h2>

  <p class="calibre">"Yakala!"</p>

  <p class="calibre">Crumley taksi şoförüne bir onluk fırlattı, o da kornaya basıp | uzaklaştı.</p>

  <p class="calibre">"Tıpkı filmlerdeki gibi!" dedi Crumley. "Adamlar taksilere para atarlar ve üstünü hiç almazlar. Sağol desene!"</p>

  <p class="calibre">"Sağol!"</p>

  <p class="calibre">"Allah Allah." Crumley yüzümü inceledi. "İçeri gir. Şunu da getir." Bir bira tutuşturdu elime.</p>

  <p class="calibre">İçerken Crumley'ye katedrali, Dok Phillips'i, bir inilti duyduğumu, sonra gölgelere doğru süzülen bir gölge gördüğümü anlattım. Ve katedralin tozlu zeminine düşen tek bir siyah ayakkabıyı.</p>

  <p class="calibre">"Gördüm. Ama kim bilir?" diye bitirdim. "Stüdyo kapanıyor. Doktorun kötü biri olduğunu sanıyordum. Öteki kötü adamlardan biri onu haklamış olmalı. Ceset meset kalmamıştır şimdi. Zavallı Dok. Ne diyorum ben? Onu sevmezdim ki!"</p>

  <p class="calibre">"Ulu Tanrım," dedi Crumley, "sadece Daily News'unkini çözebildiğimi bildiğin halde bana New York Times'ın bulmacasını getiriyorsun. Evime cesetler taşıyorsun, avından gurur duyan bir kedi gibi, ne bir mana, ne bir alaka. Bir avukat olsa seni pencereden aşağı sarkıtırdı. Yargıç olsa tokmağıyla beynini dağıtırdı. Ruh doktorları seni tedavi etmeyi reddederdi. Ama Hollywood Bulvarı'ndan bütün bu kokmuş balıklarla geçebiliyorsun, çevreyi kirlettiğin için tutuklanmadan."</p>

  <p class="calibre">"Evet," dedim umutsuzluğa gömülerek.</p>

  <p class="calibre">Telefon çaldı.</p>

  <p class="calibre">Crumley bana verdi.</p>

  <p class="calibre">Bir ses: "Onu burda arıyorlar, onu orda arıyorlar, o alçağı her yerde arıyorlar. Cennette mi, cehennemde mi-"</p>

  <p class="calibre">"Şu kahrolası kaypak Farekulağı!" diye bağırdım.</p>

  <p class="calibre">Telefonu bıraktım elimden. Sonra yine kaptım.</p>

  <p class="calibre">"Nerdesin?" diye bağırdım.</p>

  <p class="calibre">Hımm. Vızz.</p>

  <p class="calibre">Crumley telefonu kulağına bastırdı, sonra başını salladı.</p>

  <p class="calibre">"Roy mu?" dedi.</p>

  <p class="calibre">Başımla evetledim sendeleyerek.</p>

  <p class="calibre">Yumruğumu ısırdım, kafamın içinde gelecek olan şeyler için bir duvar örmeye çalışarak.</p>

  <p class="calibre">Yaşlar döküldü gözümden.</p>

  <p class="calibre">"Yaşıyor, gerçekten yaşıyor!"</p>

  <p class="calibre">"Sakin ol." Crumley bir içki daha verdi elime. "Başını eğ."</p>

  <p class="calibre">Başımı eğdim kafatasımın arkasına masaj yapsın diye. Yaşlar burnumdan damlıyordu. "Yaşıyor. Şükürler olsun."</p>

  <p class="calibre">"Niye daha önce aramadı?"</p>

  <p class="calibre">"Belki korkuyordu." Kör gibi yere konuşuyordum. "Dediğim gibi: Stüdyoyu kapatıyorlar. Belki öldüğünü düşünmemi istedi bana dokunmasınlar diye. Belki Canavar hakkında bizden daha çok şey biliyor."</p>

  <p class="calibre">Başımı salladım.</p>

  <p class="calibre">"Gözlerini kapa." Crumley boynumu ovuşturdu. "Çeneni de."</p>

  <p class="calibre">"Allahım, kapana kısıldı, dışarı çıkamıyor. Veya çıkmak istemiyor. Saklanıyor. Onu kurtarmamız lazım!"</p>

  <p class="calibre">"Nasıl kurtarıcaz," dedi Crumley. "Hangi şehirde? Boston mi, arka plato mu? Kırk derece kuzey enlemindeki Uganda'da mı? Ford Tiyatrosu'nda mı? Bizi görüp vursunlar, di mi. Saklanabileceği doksan dokuz tane yer var, deli gibi ortalıkta dolaşıp ismini mi çığıralım; sonra meydana çıksın, gebertsinler. O stüdyo turuna sen çık!"</p>

  <p class="calibre">"Korkak Crum."</p>

  <p class="calibre">"Aynen öyle."</p>

  <p class="calibre">"Boynumu kırıcın!"</p>

  <p class="calibre">"Elime düştün!"</p>

  <p class="calibre">Başım aşağıda, bütün tendon ve kasları mıncık mıncık edip sıcak pelteye çevirdi. Kafatasımın içindeki karanlıktan, "Ee?" dedim.</p>

  <p class="calibre">"Bırak da düşüneyim, körolası!"</p>

  <p class="calibre">Crumley boynumu sıktı.</p>

  <p class="calibre">"Panik yok," diye mırıldandı. "Roy ordaysa, bütün soğanı zar zar soyup doğru yer ve zamanda onu bulmamız gerek. Bağırmak yok, yoksa çığ tepemize düşer."</p>

  <p class="calibre">Crumley'nin elleri kulaklarımın arkasını hafif hafif ovuşturdu, tam bir baba gibi.</p>

  <p class="calibre">"Mesele herhalde bütün stüdyonun Arbuthnot'tan korkuyor olması."</p>

  <p class="calibre">"Arbuthnot," diye düşündü Crumley. "Mezarını görmek istiyorum. Belki bir şey vardır içinde, bir ipucu. Hâlâ orda olduğuna emin misin?"</p>

  <p class="calibre">Doğrulup Crumley'ye baktım.</p>

  <p class="calibre">"Yani: Grant'ın mezarında kim var, mı?"</p>

  <p class="calibre">"Şu eski şaka, evet. General Grant'ın hâlâ orda olduğunu nerden bilelim?"</p>

  <p class="calibre">"Bilemeyiz. Hırsızlar Lincoln'un cesedini iki defa çaldılar. Yetmiş yıl önce, taa mezarlığın kapısına kadar götürmüşlerdi cesedi yakalanmadan öne."</p>

  <p class="calibre">"Öyle mi?"</p>

  <p class="calibre">"Belki."</p>

  <p class="calibre">"Belki mi?!" diye bağırdı Crumley. "Hey Allahım, yolabileyim diye daha çok saç uzatacağım! Gidip Arbuthnot'un mezarına bakıyor muyuz?"</p>

  <p class="calibre">"Eee-"</p>

  <p class="calibre">"Eee deme kahrolası!" Crumley saçsız başını hışımla tırmaladı. "Yağmurun altında merdivendeki adamın Arbuthnot olduğunu söyleyip durmuyor musun. Belkiymiş! Biri cinayet kokusu alıp kanıt bulmak için cesedi çalmış olamaz mı? Neden olmasın? Belki o araba kazası sarhoşluktan değil de direksiyonun başında ölmüş olmak yüzünden oldu. Böylece yirmi yıl gecikmiş otopsiyi yapan her kimse eline cinayet delili, şantaj kanıtı geçti, o zaman da sahte cesedi yapıp stüdyoyu korkutmak ve paralan cebe indirmek istedi."</p>

  <p class="calibre">"Crum, müthişsin."</p>

  <p class="calibre">"Sadece tahmin ve varsayım. Emin olmanın tek yolu var." Crumley saatine baktı. "Bu gece. Arbuthnot'un kapısını çalalım. Bakalım evde mi, yoksa biri almış gitmiş mi, barsaklarını çıkarıp fal bakarak Sezar'ın yarı çatlak lejyonlarını korkutup kan işetmek için."</p>

  <p class="calibre">Mezarlığı düşündüm. Sonunda, "Yanımıza kontrol etmesi için gerçek bir dedektif almadan gitmenin bir faydası yok," dedim.</p>

  <p class="calibre">"Gerçek dedektif mi?" Crumley geriledi.</p>

  <p class="calibre">"Burnu iyi koku alan bir köpek."</p>

  <p class="calibre">"Köpek mi?" Crumley yüzümü inceledi. "Sakın bu köpek Temple ve Figueroa'da, hatta üçüncü katta yaşıyor olmasın?"</p>

  <p class="calibre">"Gece yarısı bir mezarlıkta ne görürsen gör, bir burun şart. işte onda var."</p>

  <p class="calibre">"Henry mi? Dünyanın en harika körü mü?"</p>

  <p class="calibre">"Hep öyleydi," dedim.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_51">-53-</h2>

  <p class="calibre"><span style="font-size: 1em;">Crumley'nin kapısının önünde durmuştum, kapı açılmıştı. Constance Rattigan'ın sahilinde durmuştum, denizden çıkmıştı. Şimdi de eski apartmanımın halisiz zemininde yürüyordum, bir zamanlar burda yaşamıştım, tavanımda geleceğe ait düşler, ceplerim bomboş, Smith-Corona daktilomda boş bekleyen kâğıtlarımla.</span><br /></p>

  <p class="calibre">Henry'nin kapısının önünde durdum, kalbim küt küt çarpıyordu, tam aşağıda sevgili Fannie'nin olduğu oda vardı, iyi arkadaşlarımızın sonsuza dek aramızdan ayrıldığı o uzun, kederli günlerden sonra ilk defa geliyordum buraya.</p>

  <p class="calibre">Kapıya vurdum.</p>

  <p class="calibre">Bir değneğin takırtısını işittim, sessizce temizlenen bir boğazı. Yer gıcırdadı.</p>

  <p class="calibre">Henry'nin siyah alnının iç kapının paneline dokunduğunu duydum.</p>

  <p class="calibre">"Bu taktağı tanıyorum," dedi.</p>

  <p class="calibre">Yine vurdum.</p>

  <p class="calibre">"Vay canına." Kapı sonuna kadar açıldı.</p>

  <p class="calibre">Henry'nin kör gözleri boşluğa baktı.</p>

  <p class="calibre">"Derin bir soluk alayım."</p>

  <p class="calibre">O nefes aldı ben verdim.</p>

  <p class="calibre">"Kutsal İsa," Henry'nin sesi hafif bir esintideki mum alevi gibi titredi. "Naneli çiklet. Sensin ha!"</p>

  <p class="calibre">"Benim Henry-" dedim yavaşça.</p>

  <p class="calibre">Elleri uzandı. İkisini de tuttum.</p>

  <p class="calibre">"Aman Allahım, hoş geldin oğlum!" diye bağırdı.</p>

  <p class="calibre">Sarılıp sıkıca kucakladı, sonra ne yaptığını fark edip geri çekildi. "Afedersin..."</p>

  <p class="calibre">"Yo, Henry. Yine sarıl."</p>

  <p class="calibre">Bir daha sarıldı sıkı sıkı.</p>

  <p class="calibre">"Nerelerdesin, oğlum, ha, nerelerde, öyle çok oldu ki, Henry de burda, bu lanet olası koca binada, yakında yıkacaklar zaten."</p>

  <p class="calibre">Döndü, bir sandalyeye doğru ilerledi ve ellerine iki bardak bulup kontrol etmesini emretti. "Bu sandığım gibi temiz mi?"</p>

  <p class="calibre">Baktım, başımı salladım, sonra görmediğini hatırlayıp, "evet," dedim.</p>

  <p class="calibre">"Sana mikrop geçirmek istemem, oğlum. Bakalım, işte burda."</p>

  <p class="calibre">Masanın çekmecesini açta ve büyük bir şişe en iyisinden viski çıkardı. "Bunu içer misin?"</p>

  <p class="calibre">"Seninle içerim."</p>

  <p class="calibre">"Arkadaşlık böyle olur!" Doldurdu. Bardağı havaya uzattı. Her nasılsa elim ordaydı.</p>

  <p class="calibre">İçkilerimizi kaldırdık, siyah yanaklarından yaşlar dökülüyordu.</p>

  <p class="calibre">"Zenci kör adamların ağladığını bilmezdin, di mi?"</p>

  <p class="calibre">"Şimdi biliyorum, Henry."</p>

  <p class="calibre">"Dur bakayım." Öne eğilip yanağıma dokundu. Parmağını tattı.</p>

  <p class="calibre">'Tuzlu. Hay Allah. Sen de benim gibi sulu gözmüşsün."</p>

  <p class="calibre">"Hep öyleydim."</p>

  <p class="calibre">"Sakın değişme, oğlum. Nerelerdeydin? Hayat canını yaktı mı? Nasıl oldu da geldin buraya-" Durdu. "Başın dertte mi yoksa?"</p>

  <p class="calibre">"Hem evet hem hayır."</p>

  <p class="calibre">"Ama daha çok evet mi? Olsun. Burdan kaçıp kurtulunca hemen dönmezsin diye tahmin etmiştim. Ama iş bunla bitmiyor, değil mi?"</p>

  <p class="calibre">"Bitmiyor."</p>

  <p class="calibre">"Neyse." Henry güldü. "Sesini yine duymak ne güzel, oğlum. Hep güzel koktuğunu düşünürdüm. Yani, masumluk bir pakete konsa, o sen olurdun, bir defada iki naneli çiklet birden. Ötülmüyorsun. Otur. Sana dertlerimi anlatayım, sen de seninkileri. Venedik iskelesini yıktılar, Venedik kısa-hat tren yolunu da söktüler, her şeyi yıkıyorlar. Gelecek hafta bu apartmanı da yıkacaklar. Peki bütün fareler nereye gidecek? Cankurtaran sandalı olmadan gemiyi nasıl terk edicez?"</p>

  <p class="calibre">"Kesin mi?"</p>

  <p class="calibre">"Kanatlı karıncalar aşağıda fazla mesai yapıyor. Damda dinamitli adamlar var, sincaplar, kunduzlar duvarları kemiriyor, bir avuç tellal da Jericho, Jericho diye temrin yapıyor koridorda burayı yerle bir etmek için. Nereye gidicez bilmem ki. Fazla adam kalmadı zaten. Fannie göçtü, Sam içe içe öldü, Jimmy banyoda boğuldu, anlayacağın Azrail hepimizi dürtükledi, haber verdi yakında geliyorum diye. Böyle bir pansiyon bir anda temizlenir üzüntü içten içe kemirirse. içeri hasta bir fare bırak, veba geldi demektir."</p>

  <p class="calibre">"O kadar kötü mü, Henry?"</p>

  <p class="calibre">"Giderek kötülüyor, ama olsun. Değişikliğin sırası geldi artık. Her beş yılda bir diş fırçanı al, yeni de birkaç çorap ve git, öyle bilir öyle söylerim. Bana verecek bir yerin var mı oğlum? Biliyorum, biliyorum. Orda herkes beyaz. Ama nasıl olsa göremiyorum, ne fark eder ki?"</p>

  <p class="calibre">"Garajımda boş bir odam var, orda daktilo yazıyorum. Senindir!"</p>

  <p class="calibre">"Yarabbim, İsa ve de Kutsal Ruh adına." Henry sandalyesine yaslandı, ağzını yokladı. "Bu bir gülümseme, hem de ne gülümseme. Sadece iki gün için!" diye ekledi ardından. "Kız kardeşimin işe yaramaz kocası New Orleans'dan geliyor beni almaya. Sana fazla yük olmam."</p>

  <p class="calibre">Gülümsemesi soldu, öne eğildi.</p>

  <p class="calibre">"Yine bela mı dolaşıyor o dünyada?"</p>

  <p class="calibre">"Tam bela değil, Henry. Ona benzer bir şey."</p>

  <p class="calibre">"Fazla benzer değil inşallah."</p>

  <p class="calibre">"Çok," dedim, bir an düşünüp. "Benle gelebilir misin, hemen şimdi? İki ayağını bir pabuca sokmak istemem, Henry. Seni gece gece dışarı çıkardığım için bağışla."</p>

  <p class="calibre">"Niye oğlum," Henry usulca güldü, "geceyle gündüz bir zamanlar, çocukken işittiğim söylentiler sadece."</p>

  <p class="calibre">Ayağa kalktı, bir şeyler arandı.</p>

  <p class="calibre">"Bir dakika," dedi, "değneğimi bulayım ki görebileyim."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_52">-54-</h2>

  <p class="calibre"><span style="font-size: 1em;">Crumley, kör Henry ve ben gece yarısı mezarlığa geldik.</span><br /></p>

  <p class="calibre">Tereddütle kapıya baktım.</p>

  <p class="calibre">"Orada." Mezar taşlarına işaret ettim. "Canavar geçen gece oraya kaçtı. Ona rastlarsak ne yapıcaz?"</p>

  <p class="calibre">"En ufak bir fikrim yok." Crumley kapıdan içeri süzüldü.</p>

  <p class="calibre">"Aman be," dedi Henry. "Neden olmasın."</p>

  <p class="calibre">Beni bomboş kaldırımda bırakıp o da içeri girdi.</p>

  <p class="calibre">Onlara yetiştim.</p>

  <p class="calibre">"Bir dakka, derin bir nefes alayım." Henry soludu ve bıraktı. "Evet. Tam bir mezarlık!"</p>

  <p class="calibre">"Seni korkutuyor mu Henry?"</p>

  <p class="calibre">"Yok canım," dedi Henry, "ölüler bir şey yapmaz. Asıl sağ olanlar uykumu kaçırır. Buranın kendi halinde bir bahçe olmadığını nasıl anladım öğrenmek ister misiniz? Bahçeler çeşit çeşit çiçeklerle doludur, bir sürü koku vardır. Ama mezarlıklar. Çoğunlukla sümbülteber kokar. Cenazelerden kalma. Onun için cenazelerden hep nefret etmişimdir. Nasılım ama dedektif?"</p>

  <p class="calibre">"Harika ama..." Crumley bizi ışıktan bu yana çekti. "Burda biraz daha böyle durursak, biri gömülmek istediğimizi sanıp işimizi bitirecek. Hadi!"</p>

  <p class="calibre">Crumley hızla binlerce süt beyaz mezar taşının arasında ilerledi.</p>

  <p class="calibre">Canavar, diye düşündüm, nerdesin?</p>

  <p class="calibre">Dönüp Crumley'nin arabasına baktım, binlerce mil geride bıraktığım candan bir dost gibi göründü gözüme.</p>

  <p class="calibre">"Daha söylemediniz," dedi Henry. "Niye kör bir adamı mezarlığa getirdiniz? Burnuma mı ihtiyacınız var?" ' "Sen ve Baskerville Tazısı," dedi Crumley. "Burdan."</p>

  <p class="calibre">"Dokunma," dedi Henry. "Bende bir köpeğin burnu var ama gururum kedi gururu. Savrul, Azrail."</p>

  <p class="calibre">Ve mezar taşlarının arasından yol açtı, değneğini sağa sola savurarak, büyük gece parçalan koparmak veya kıvılcımların hiç çakmadığı bir yerde kıvılcım çaktırmak istercesine.</p>

  <p class="calibre">"Nasılım ama?" diye fısıldadı.</p>

  <p class="calibre">Henry'nin yanında durdum, bütün mermerlerin, isimlerin, tarihlerin arasında ve sessizce büyüyen çimenlerin ortasında.</p>

  <p class="calibre">Henry kokladı.</p>

  <p class="calibre">"Koca bir kaya kütlesi kokluyorum. Bakalım. Ne biçim bir kör alfabesi bu."</p>

  <p class="calibre">Değneğini sol eline aldı, titreyen sağ eliyle de Yunan mezar kapısının üstünde kazılı ismi yokladı.</p>

  <p class="calibre">Parmakları A'nın üstünde titredi ve son T'nin üstünde döndü.</p>

  <p class="calibre">"Bu ismi tanıyorum."</p>

  <p class="calibre">Henry beyaz bilardo topu gözlerini çevirdi. "Duvarın karşısındaki stüdyonun çoktan ölmüş muhteşem sahibi değil mi?"</p>

  <p class="calibre">"Evet."</p>

  <p class="calibre">"Bütün yönetim odalarında oturan, başkasına yer bırakmayan şu gür sesli adam. Hani şu kendi biberonunu kendi hazırlayan, kendi bezini kendi değiştiren, sonra iki buçuk yaşında kum bahçesini satın alıp üç yaşında öğretmenini kovan, yedi yaşında on oğlanı revirlik eden, sekiz yaşında kızları kovalayan, dokuzunda yakalayan, on yaşında bir araba parkına sahip olan, on ikinci yaş gününde babası öldüğünde de ona Londra'yı, Roma'yı, Bombay'ı bırakınca stüdyoya sahip olan mı? O mu?"</p>

  <p class="calibre">"Henry," diye iç geçirdim, "harikasın."</p>

  <p class="calibre">"Bu da benle yaşamayı güçleştiriyor," diye kabul etti Henry. "Eh, ne yapalım."</p>

  <p class="calibre">Uzanıp isme ve altındaki tarihe bir daha dokundu.</p>

  <p class="calibre">"31 Ekim 1934. Hortlaklar Yortusu! Yirmi yıl evvel. Acaba nasıl bir duygu onca zaman ölü olmak. Gidip soralım bari. Alet getirmeyi akıl eden var mı?"</p>

  <p class="calibre">"Arabadan bir kol demiri," dedi Crumley.</p>

  <p class="calibre">"İyi..." Henry elini uzattı. "Aman efendim aman-" Parmakları mezara dokundu.</p>

  <p class="calibre">"Kutsal Musa!" diye bir çığlık attı.</p>

  <p class="calibre">Kapı yağlanmış menteşelerinin üstünde açılıverdi. Paslı değil! Gıcırdamıyor! Yağlanmış!</p>

  <p class="calibre">"Aman yarabbi! Açıl susam açıl!" Henry geri çekildi. "Sakıncası yoksa, sizin her duyunuz tamam - önden buyrun."</p>

  <p class="calibre">Kapıya dokundum. Biraz daha kaydı gölgelere doğru.</p>

  <p class="calibre">"Çekil."</p>

  <p class="calibre">Crumley yanımdan geçti, cep fenerini yaktı ve zifiri karanlığa adım attı.</p>

  <p class="calibre">Ben de arkasından.</p>

  <p class="calibre">"Beni burda bırakmayın," dedi Henry.</p>

  <p class="calibre">Crumley işaret etti, "Kapıyı kapayın. Fenerimizi görmesinler-"</p>

  <p class="calibre">Tereddüt ettim. Mezar kapılarının insanların üstüne kapanıp içerde kaldıkları ve sonsuza kadar bağırdıkları bir sürü film görmüştüm. Eğer Canavar şu anda dışardaysa-?</p>

  <p class="calibre">"Hey Allahım! Çekil!" Crumley kapıyı itti, bir santimcik hava payı bıraktı. "Eveet." Döndü.</p>

  <p class="calibre">Oda, ortada duran geniş taş bir lahit dışında boştu. Kapak yoktu. Lahtin içinde bir tabut olması gerekiyordu.</p>

  <p class="calibre">Baktık. Tabut filan yoktu.</p>

  <p class="calibre">"Söyleme!" dedi Henry. "Siyah gözlüklerimi takayım, daha iyi koklarım o zaman! Ha şöyle."</p>

  <p class="calibre">Biz lahtin içine bakarken Henry eğildi, derin bir nefes aldı, siyah gözlüklerinin arkasında şöyle bir düşündü, nefesi bıraktı, başını salladı, bir daha kokladı. Sonra yüzü aydınlandı.</p>

  <p class="calibre">"Vay be. Burda hiç bişi yok, değil mi?"</p>

  <p class="calibre">"Doğru."</p>

  <p class="calibre">"J. C. Arbuthnot," diye mırıldandı Crumley, "nerdesin?"</p>

  <p class="calibre">"Burda değil," dedim.</p>

  <p class="calibre">"Hiç olmadı," diye ekledi Henry.</p>

  <p class="calibre">Dönüp ona baktık. Başını salladı, kendinden pek memnun. "O isimde veya başka isimde hiç kimse, hiçbir zaman burda bulunmadı. Olsaydı, kokusunu alırdım. Ama bir kepek tanesi, bir ayak tırnağı, bir burun kılı bile yokmuş. Sümbülteber veya tütsü kokusu bile yok. Bu yer, arkadaşlar, ölü biri tarafından hiç kullanılmamış, bir saat için bile. Yaralıyorsam, burnumu kesin!"</p>

  <p class="calibre">Buz gibi bir su indi sırtımdan, ayakkabılarımdan döküldü.</p>

  <p class="calibre">"Allah Allah," diye mırıldandı Crumley, "niye bir mezar taşı yapıp içine kimseyi koymasınlar ama koymuş gibi yapsınlar ki?"</p>

  <p class="calibre">"Belki ceset meset yoktu," dedi Henry. "Ya Arbuthnot hiç ölmediyse?"</p>

  <p class="calibre">"Yo, olamaz," dedim. "Dünyanın her yerindeki gazeteler, beş bin yaslı. Ben de ordaydım. Cenaze arabasını" gördüm."</p>

  <p class="calibre">"Cesedi ne yaptılar öyleyse?" dedi Crumley. "Hem neden?"</p>

  <p class="calibre">"Ben-"</p>

  <p class="calibre">Mezarın kapısı kapandı!</p>

  <p class="calibre">Henry, Crumley ve ben şok içinde bağırdık. Ben Henry'yi yakaladım, Crumley ikimizi birden. Fener düştü. Söverek eğildik, kafalarımız tokuştu, nefes alıp kapının üzerimize kilitlenmesini bekledik. Yokladık, feneri aradık, bulduk, ışığı kapıya çevirdik, hayat, ışık ve gece havasına can atarak.</p>

  <p class="calibre">Üçümüz birden kapıya yüklendik.</p>

  <p class="calibre">Gerçekten de kilitliydi!</p>

  <p class="calibre">"Allahım, nasıl çıkıcaz bu yerden?"</p>

  <p class="calibre">"Olamaz, olamaz," diye söylenip duruyordum.</p>

  <p class="calibre">"Kesin sesinizi," dedi Crumley, "bırakın düşüneyim."</p>

  <p class="calibre">"Çabuk düşün," dedi Henry. "Bizi kim kilitlediyse, yardım getirmeye gitti."</p>

  <p class="calibre">"Belki bekçiydi," dedim.</p>

  <p class="calibre">Hayır, diye düşündüm: Canavar.</p>

  <p class="calibre">"Hayır, şu ışığı ver. Tamam. Lanet olsun." Crumley ışığı aşağı yukarı dolaştırdı. "Bütün menteşeler dışarıdan, onlara ulaşamayız."</p>

  <p class="calibre">"Ama," diye önerdi Henry, "bu yerin herhalde tek kapısı yoktur."</p>

  <p class="calibre">Crumley ışığı Henry'nin yüzüne tuttu.</p>

  <p class="calibre">"Ne dedim şimdi?" dedi Henry.</p>

  <p class="calibre">Crumley ışığı Henry'nin yüzünden çekti, lahte doğrulttu. Feneri tavana, yere, bitişme yerlerine, arkadaki küçük pencereye tuttu, o kadar küçüktü ki kedi bile zor geçerdi.</p>

  <p class="calibre">"Pencereden bağırsak mı ki?"</p>

  <p class="calibre">"Kimin duyup geleceğini düşünmek bile istemem," dedi Henry.</p>

  <p class="calibre">Crumley ışığı çevirdi, daireler çizdi.</p>

  <p class="calibre">"Başka bir kapı olmalı!" deyip duruyordu.</p>

  <p class="calibre">"Olmalı!" diye bağırdım.</p>

  <p class="calibre">Gözümün sulandığını, boğazımın kuruduğunu hissettim. Mezar taşlarının arasında koşan ağır ayak sesleri işitir gibi oldum, dövmeye gelen gölgeler, boğmaya gelen karaltılar, bana Clarence, geber, diye bağıran. Kapının güm diye açılıp tonlarca kitap, imzalı resim ve imzalı kartın üzerimize boşaldığını, bizi boğduğunu hayal ettim.</p>

  <p class="calibre">"Crumley!" Feneri yakaladım. "Şunu bana ver!"</p>

  <p class="calibre">Bakacak son bir yer kalmıştı. Lahtin içine baktım. Sonra gözümü daha da yaklaştırdım ve soluk verdim.</p>

  <p class="calibre">"Bak!" dedim. "Şunlar," işaret ettim. "Delik, çentik, meyil, her neyse. Bir mezarda hiç böyle şeyler görmemiştim. Bak, surda da bitişme yerinin altında, alttan gelen ışık değil mi? Vay canına! Dur bir dakka!"</p>

  <p class="calibre">Lahtin kenarına sıçradım, kendimi dengeleyip aşağıdaki düzgün, ölçülü şekillere baktım.</p>

  <p class="calibre">"Dikkat et!" diye bağırdı Crumley.</p>

  <p class="calibre">"Siz dikkat edin!"</p>

  <p class="calibre">Lahtin dibine bıraktım kendimi.</p>

  <p class="calibre">Yağlanmış bir makine iniltisi çıktı. Aşağıda karşı denge bozulunca oda sarsıldı.</p>

  <p class="calibre">Lahtin zemini gömüldükçe ben de gömüldüm. Ayaklarım karanlığın içinde eridi. Ardından bacaklarım. Kapak durduğu zaman yana yatmış bir konumdaydım.</p>

  <p class="calibre">"Basamaklar!" diye bağırdım. "Merdiven!"</p>

  <p class="calibre">"Ne?" Henry ayaklarıyla yokladı. "Evet!"</p>

  <p class="calibre">Lahtin zemini düzken bir yarım piramit serisine benziyordu. Ama kapak açı yapınca, daha aşağıdaki bir mezara inen mükemmel basamaklar halini aldı.</p>

  <p class="calibre">Hızla bir adım attım aşağı. "Gelin!"</p>

  <p class="calibre">"Gelelim mi?" dedi Crumley. "Ne var ki aşağıda?"</p>

  <p class="calibre">"Dışarıda ne var!" Kapanmış dış kapıya işaret ettim.</p>

  <p class="calibre">"Lanet!" Crumley Henry'nin kolundan tuttu. Henry kedi gibi sıçradı.</p>

  <p class="calibre">Aşağı yavaş bir adım attım, titreyerek, fenerin ışığını salladım. Henry ve Crumley arkamdan geliyorlardı sövüp sayarak.</p>

  <p class="calibre">Bir başka merdiven, lahtin kapağıyla birleşip bizi bir üç metre daha aşağıya, bir yeraltı mezarına yöneltti. En arkadaki Crumley de adımını attığında kapak havalanıp güm diye kapandı. Kapalı tavana baktım gözlerimi kırparak, yarı karanlıkta asılı bir karşı ağırlık gördüm. Kaybolan merdivenin dibinden koca bir demir halka sarkıyordu. Aşağıdan, demiri yakalayıp ağırlık bindirince merdiveni çekip açabilirdin.</p>

  <p class="calibre">Bütün bunlar bir yürek çarpması kadar bir sürede oldu.</p>

  <p class="calibre">"Burdan nefret ediyorum," dedi Henry.</p>

  <p class="calibre">"Sana göre ne var?" dedi Crumley.</p>

  <p class="calibre">Henry, "yine de hoşuma gitmiyor," dedi. !'Dinleyin!"</p>

  <p class="calibre">Yukarda, rüzgâr veya başka bir şey dış kapıyı sarsıyordu.</p>

  <p class="calibre">Crumley feneri kapıp etrafta dolaştırdı. "Şimdi ben de nefret ediyorum burdan."</p>

  <p class="calibre">Üç metre mesafedeki duvarda bir kapı vardı. Crumley kendine doğru çekti homurdanarak. Kapı açıldı. Henry aramızda olarak kapıdan geçtik. Üzerimize kapandı. Koşmaya başladık.</p>

  <p class="calibre">Canavar'dan uzağa mı, yoksa ona doğru mu? diye düşündüm.</p>

  <p class="calibre">"Bakmayın!" diye bağırdı Crumley.</p>

  <p class="calibre">"Ne demek bakmayın?" Henry değneğiyle havayı dövdü, taş zemini ayakkabıları ile ezerek aramızda koşturuyordu. Crumley önümüzden bağırdı. "Ne diyorsam onu yapın!"</p>

  <p class="calibre">Ama duvarlara çarpa çarpa, kemik yığınları ve kafatasından piramitlerle dolu bir sahadan paldır küldür koşarken, kırılmış tabutlar ve dağılmış cenaze çelenkleri gördüm; bir savaş meydanı; çatlamış tütsü vazoları, heykel parçalan, yıkılmış ikonalar, sanki uzun bir kıyamet geçidi, törenin ortasında, şarapnellerini oraya buraya yağdırmış gibi; koşarken ışığımız yeşil yosunlu tavanlara çarpıp yansıyor, etin çürüyüp dişlerin gülümsediği delikleri aydınlatıyordu.</p>

  <p class="calibre">"Bakmayın, ha?" diye düşündüm. Durmayın demek lazım. Henry'yi nerdeyse deviriyordum, korkudan sarhoşa dönmüştüm. Değneğini savurup beni kendime getirdi, gözü gören bir şeytan gibi bacaklarını yukarı aşağı oynatıyordu.</p>

  <p class="calibre">Bir ülkeden diğerine, kemik yığınlarından teneke yığınlarına, mermer mahzenlerden beton mahzenlere geldik ve kendimizi bir anda eski-sessiz-siyah-beyaz arazide bulduk. İstiflenmiş film kutularının üstündeki isimler çarpmaya başladı gözüme.</p>

  <p class="calibre">"Nereye geldik yahu?" diye soludu Crumley.</p>

  <p class="calibre">"Rattigan!" diye inledim. "Botwin! Allahım! Maximus Filmleri'ndeyiz! duvarın üstünden, altından, içinden!"</p>

  <p class="calibre">Gerçekten de.Botwin'in film bodrumundaydık, Rattigan'ın yeraltı dünyasında; 1920, '22 ve '25'lerde dolaştıkları kötü aydınlatılmış fotoğraf manzaralarında. Kemik gömüleri değil, Constance'ın bahsettiği eski film mahzenleri. Dönüp karanlığa baktım, gerçek vücutların solup film hayaletlerinin dolaşmaya başladığını görmek için. Film isimleri geçti yanımdan: Beyaz Kızılderili, Hain Doktor Fu Manchu, Kara Korsan. Sırf Maximus Filmleri değil, başka stüdyoların filmleri de vardı, ödünç alınmış veya çalınmış.</p>

  <p class="calibre">İkiye bölünmüş gibiydim. Bir yarım geride kalan kara topraklardan kaçıyordu. Öbür yarım ise, çocukken beni hiç yalnız bırakmayan, beni sonsuz matinelerde saklayan bu eski hayaletleri tutmak, dokunmak, görmek istiyordu.</p>

  <p class="calibre">Allahım! diye bağırdım, ama bağırmadım. Gitmeyin! Chaney! Fairbanks! O lanet demir maskenin içindeki adam! Sualtındaki Nemo! D'Artagnan! Beni bekleyin! Geri dönücem! Ölmezsem tabii! Yakında!</p>

  <p class="calibre">Dehşet ve hayal kırıklığı, aniden kabaran bir aşk ve bir korku birbirini bastırıp duruyordu.</p>

  <p class="calibre">Güzelliklere bakma, diye düşündüm. Karanlığı hatırla. Koş. Ve Allah aşkına sakın durma!</p>

  <p class="calibre">Yankılarımız üçlü bir panik seliyle bize yetişti. Son otuz metre çığlık çığlığa, kaskatı bir kütle gibi aktık, Crumley elinde feneri çıldırmış bir maymun gibi çalkalanıyordu, kör Henry ile ben son bir kapının ve onun üstüne yığıldık.</p>

  <p class="calibre">"Allahım, ya kilitliyse!"</p>

  <p class="calibre">Kapının koluna sarıldık.</p>

  <p class="calibre">Eski filmleri hatırlayıp donakaldım. Kapıyı kırınca, New York'u sel basar, seni tuzlu dalgalarıyla sarnıçlara çekip boğar. Kapıyı kırınca cehennem alevleri seni mumyalanmış parçalara döndürür. Kapıyı kırınca zamanın bütün canavarları nükleer pençeleriyle seni yakalayıp sonu olmayan bir çukura fırlatır. Sonsuza kadar düşersin, çığlık çığlığa.</p>

  <p class="calibre">Terim kapının kolunu ıslattı. Panelin arkasında Guanajuato hışırdıyordu. Meksika'daki bu uzun tünel, içine sıra sıra dizilmiş turistleri ve kıyamet gününü bekleyen 110 erkek, kadın ve çocukla, mezarlarından çekip alınmış tütün kurusu mumyalarla bekliyordu.</p>

  <p class="calibre">Guanajuato, burda mı? diye düşündüm. Olamaz!</p>

  <p class="calibre">İttim. Kapı, yağlanmış menteşelerinin üstünde sessizce kayıp açıldı.</p>

  <p class="calibre">Bir anlık şoktan sonra içeri dalıp soluk soluğa kapıyı kapadık.</p>

  <p class="calibre">Döndük.</p>

  <p class="calibre">Büyük bir sandalye vardı biraz ötede.</p>

  <p class="calibre">Ve boş bir masa.</p>

  <p class="calibre">Masanın ortasında beyaz bir telefon:</p>

  <p class="calibre">"Nerdeyiz?" dedi Crumley.</p>

  <p class="calibre">"Nefes alışma bakılırsa, çocuk biliyor," dedi Henry.</p>

  <p class="calibre">Crumley'nin feneri odada dolaştı.</p>

  <p class="calibre">"Ulu Tanrım, Sezar ve de İsa adına," diye iç çektim.</p>

  <p class="calibre">Baktığım şey-</p>

  <p class="calibre">Manny Leiber'ın sandalyesi,</p>

  <p class="calibre">Manny Leiber'ın masası,</p>

  <p class="calibre">Manny Leiber'ın telefonu,</p>

  <p class="calibre">Manny Leiber'ın ofisiydi.</p>

  <p class="calibre">Dönüp şu anda, görünmeyen bir kapıyı gizleyen aynaya baktım.</p>

  <p class="calibre">Yorgunluktan yarı baygın halde soğuk camda kendime baktım.</p>

  <p class="calibre">Ve aniden...</p>

  <p class="calibre">Bin dokuz yüz yirmi altıdaydım. Soyunma odasındaki opera şarkıcısı ve aynanın arkasında onu aynanın içinden geçmeye kışkırtan, öğreten, teşvik eden, isteyen bir ses, korkunç bir Alice... hayallerin içinde kaybolmuş, yeraltı dünyasına inmek için can atan, siyah pelerinli, beyaz maskeli bir adam tarafından bir gondola götürülen - karanlık kanal sularının üstünde, gömülü bir saraya ve tabut biçimli bir yatağa doğru yüzen bir gondol.</p>

  <p class="calibre">Hayaletin aynası.</p>

  <p class="calibre">Hayaletin ölüler diyarından geçişi.</p>

  <p class="calibre">Ve şimdi-</p>

  <p class="calibre">Sandalyesi, masası, ofisi.</p>

  <p class="calibre">Ama hayaletin değil. Canavar'ın.</p>

  <p class="calibre">Sandalyeyi yana ittim.</p>

  <p class="calibre">Canavar... Manny Leiber'ı mı görmeye geliyor?</p>

  <p class="calibre">Tökezledim, geri çekildim.</p>

  <p class="calibre">Manny, diye düşündüm. Hiç emir vermeyip aslında emir alan Manny. Cansız bir gölge. Asıl değil, yedek gösteri. Stüdyoyu yönetmek mi? Hayır. Seslerin üstünden geçtiği bir telefon hattı. Evet. Getir götür oğlanı. Şampanya, sigara getiren bir oğlancık işte! O sandalyeye oturmak mı? Oraya hiç oturmadı. Çünkü...?</p>

  <p class="calibre">Crumley Henry'yi iteledi.</p>

  <p class="calibre">"Kıpırda!"</p>

  <p class="calibre">"Ne?" dedim uyuşuk uyuşuk.</p>

  <p class="calibre">"Biri her an şu aynadan içeri dalabilir!"</p>

  <p class="calibre">"Ayna mı?" diye bağırdım.</p>

  <p class="calibre">Elimi uzattım.</p>

  <p class="calibre">"Yapma!" dedi Crumley.</p>

  <p class="calibre">"Ne yapıyor?" diye sordu Henry.</p>

  <p class="calibre">"Geriye bakıyorum," dedim. .</p>

  <p class="calibre">Aynalı kapıyı sonuna kadar açtım.</p>

  <p class="calibre">Uzun tünele baktım, ne kadar uzun bir mesafe koştuğumuza şaşarak, ülkeden ülkeye, sırdan sırra, yirmi yıl öncesinden şimdiye, Hortlaklar Yortusu'ndan Hortlaklar Yortusu'na. Tünel, konserve filmler yemekhanesinden isimsiz kahraman kalıntılarına uzanıyordu. Nefesim duvarlara çarparken gölgeleri kovan Crumley ve Henry olmasa bunca yolu koşabilir miydim?</p>

  <p class="calibre">Dinledim.</p>

  <p class="calibre">Uzakta, kapılar mı açılıp kapandı - Peşimizden gelen kara bir ordu mu yoksa tek bir Canavar mıydı? Biraz sonra ölümcül bir tüfek kurukafaları parçalayacak, tüneli uçurup beni aynadan geri mi püskürtecek ti? Yoksa-</p>

  <p class="calibre">"Allah kahretsin!" dedi Crumley. "Sersem! Çık dışarı!"</p>

  <p class="calibre">Elime vurdu. Ayna kapandı.</p>

  <p class="calibre">Telefona sarılıp bir numara çevirdim.</p>

  <p class="calibre">"Constance!" diye bağırdım. "Green Town."</p>

  <p class="calibre">Constance da bana bağırdı.</p>

  <p class="calibre">"Ne dedi?" Crumley yüzüme baktı. "Boşver," diye ekledi, "çünkü-"</p>

  <p class="calibre">Ayna sallandı. Koştuk.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_53">-55-</h2>

  <p class="calibre"><span style="font-size: 1em;">Stüdyo, duvarın arkasındaki mezarlık kadar karanlık ve boştu.</span><br /></p>

  <p class="calibre">İki şehir gece havasının içinden birbirine bakıyor, benzer ölümler oynuyorlardı. Sokaklarda hareket eden tek canlı şey bizlerdik. Belki bir yerlerde Fritz gece filmleri oynatıyordu, Galile'nin, kömür çukurunun, İsalann, şafak rüzgârında uçup giden ayak izlerinin. Bir yerlerde Maggie Botwin teleskopunun üstüne eğilmiş Çin'in barsaklarını seyrediyordu. Bir yerlerde Canavar deli gibi peşimizden kovalıyor veya pusuda bekliyordu.</p>

  <p class="calibre">"Acele etmeyin!" dedi Crumley.</p>

  <p class="calibre">'Takip edilmiyoruz," dedi Henry. "Dinleyin! diyor kör adam. Nereye gidiyoruz?"</p>

  <p class="calibre">"Büyükannemlerin evine."</p>

  <p class="calibre">"Bak işte bu hoşuma gitti," dedi Henry.</p>

  <p class="calibre">İtiş kakış yürürken fısıldaştık:</p>

  <p class="calibre">"Aman Allah, stüdyoda bu geçitten haberi olan biri var mı acaba?"</p>

  <p class="calibre">"Varsa bile söylememiştir."</p>

  <p class="calibre">"Düşünsenize. Kimsenin haberi yoksa, Canavar da her gün veya her gece duvarın arkasından dinlediyse, bir süre sonra her şeyi öğrenmiştir. Bütün anlaşmaları, giren çıkanı, borsa zırvalarını, kadınları. Bilgileri uzun süre biriktir, parayı cebe indirmeye hazırsın demektir. Onları Guy'la korkut, parayı al ve kaç."</p>

  <p class="calibre">"Guy mı?"</p>

  <p class="calibre">"Guy, Fawkes kuklası, çatapat mankeni, İngiltere'de 5 Kasım'da her Guy Fawkes gününde şenlik ateşine atılan Guy. Bizim Hortlaklar Yortusu gibi, dini politikayla ilgili. Fawkes nerdeyse Parlamentoyu havaya uçuruyordu. Yakalanıp asıldı. Burda da ona benzer bir şeyler oluyor. Canavar Maximus'u uçurmayı planlıyor. Sahiden değil tabii, şüphelerle parçalamak gibi bir şey. Herkesi korkut. Bir kukla göster. Belki de yıllardır silkeliyor burdakileri. Daha akıllı biri de çıkmıyor. Gizli bilgileri kullanan bir casus."</p>

  <p class="calibre">"Olmaz," dedi Crumley. "Fazla mantıklı. Hoşuma gitmedi. Canavar'ın duvarın, aynanın arkasında olduğunu kimse bilmiyor mu sanıyorsun?"</p>

  <p class="calibre">"Evet."</p>

  <p class="calibre">"O zaman nasıl oluyor da stüdyo, veya bir kısmı, yani senin patronun Manny, Roy'un Canavarı'nın kil büstünü görünce isteri krizi geçiriyor?"</p>

  <p class="calibre">"Eee-"</p>

  <p class="calibre">"Manny Canavar'ın varlığını biliyor ve ondan korkuyor mu? Canavar gece yarısı stüdyoya geldi, Roy'un eserini gördü ve hiddete kapılıp yok mu etti? Onun için Manny Roy'un ona şantaj yapacağından korkuyor çünkü sadece Roy Canavar'ın var olduğunu biliyor. Söyle, hangisi? Cevap ver, çabuk!"</p>

  <p class="calibre">"Allah aşkına, Crumley, sus!"</p>

  <p class="calibre">"Sus mu? Ne biçim konuşuyorsun sen!"</p>

  <p class="calibre">"Düşünüyorum."</p>

  <p class="calibre">"Dişlilerin döndüğünü duyabiliyorum. Hangisi, ha? Hiç kimse aynanın arkasına saklanıp dinleyenin kim olduğunu bilmiyor, onun için bilinmeyenden mi korkuyorlar - Yoksa kim olduğunu biliyorlar ve iki kat daha mı korkuyorlar, çünkü Canavar yıllar yılı o kadar çok şey öğrenmiş ki, canının istediği yere gidiyor, parasını topluyor, sonra da duvarın arkasına kaçıyor. Ona karşı gelemiyorlar. Ona bir şey olduğu an avukatının postaya vereceği mektuplar var elinde. Manny'nin paniklerine şahit oluyor, sonra da kirli çamaşırlarını ortaya döküyor günde on defa. Eee? Hangisi? Yoksa üçüncü bir açıklaman mı var?"</p>

  <p class="calibre">"Beni sinirlendirme. Kafayı yemek üzereyim zaten."</p>

  <p class="calibre">"Aman, evlat, buna sebep olmak istemem," dedi Crumley, ağzında bir limon ekşiliği. "Seni aile boyu bir tribe sokmak istemem ama kıçıkırık varsayımlarına ayak uydurmaktan bıktım. Daha az önce Allanın belası bir tünel koştum senin tekmeleyip devirdiğin suçlu bir arı kovanı peşimde. Mafyanın inine mi çomak soktuk, yoksa karşımızdaki tek bir manyak akrobat mı? Vaatler, vaatler! Roy nerde - Clarence nerde, Canavar nerde? Bana bir tane, tek bir tane ceset göster! Ee?"</p>

  <p class="calibre">"Bekle." Durdum, arkamı dönüp yürüdüm.</p>

  <p class="calibre">"Nereye gidiyorsun?" diye homurdandı Crumley.</p>

  <p class="calibre">Peşimden küçük tepeyi tırmanmaya başladı.</p>

  <p class="calibre">"Nerdeyiz Allah aşkına?"</p>

  <p class="calibre">Karanlıkta gözlerini kırpıştırdı.</p>

  <p class="calibre">"Golgota."</p>

  <p class="calibre">"Şu tepedeki ne?"</p>

  <p class="calibre">"Üç haç. Ceset yok diye şikâyet ediyordun."</p>

  <p class="calibre">"Ee?"</p>

  <p class="calibre">"İçimde çok kötü bir his var."</p>

  <p class="calibre">Elimi uzatıp haçın tabanına dokundum. Yapışkan ve hayat gibi çiğ kokan bir şey bulaştı.</p>

  <p class="calibre">Crumley de benim gibi yaptı. Parmaklarını koklayıp başını salladı, ne olduğunu anlayarak.</p>

  <p class="calibre">Haçtan yukarı göğe doğru baktık.</p>

  <p class="calibre">Bir süre sonra gözlerimiz karanlığa alıştı.</p>

  <p class="calibre">"Kimse yok burda," dedi Crumley.</p>

  <p class="calibre">"Evet, ama-"</p>

  <p class="calibre">"Anlaşıldı," dedi Crumley ve Green Town'a doğru yöneldi.</p>

  <p class="calibre">"H. İ.?" diye fısıldadım. "H. İ."</p>

  <p class="calibre">Crumley tepenin aşağısından seslendi. "Orda durmasana öyle!"</p>

  <p class="calibre">"Burda öyle durmuyorum!"</p>

  <p class="calibre">Yavaş yavaş ona kadar saydım, gözlerimi yumruklarımla kuruttum, burnumu sildim ve inmeye başladım.</p>

  <p class="calibre"><br class="calibre1" /></p>

  <p class="calibre">Henry ve Crumley'nin önüne düşüp onları büyükannemlerin evine giden yola soktum.</p>

  <p class="calibre">"Itır ve leylak kokusu alıyorum." Henry yüzünü kaldırdı. "Evet."</p>

  <p class="calibre">"Biçilmiş ot, mobilya cilası ve bir sürü kedi."</p>

  <p class="calibre">"Stüdyonun fare avcılarına ihtiyacı var. Merdivene geldik, Henry, sekiz basamak."</p>

  <p class="calibre">Sundurmada durduk, kesik kesik soluyarak.</p>

  <p class="calibre">"Allahım." Green Town'ın ötesindeki Kudüs tepelerine, Brooklyn'in ötesindeki Galile Denizi'ne baktım. "Bunca zamandır anlamalıydım. Canavar mezarlığa gitmiyormuş, stüdyoya gidiyormuş! Ne tezgâh ama. Kimsenin şüphelenmeyeceği bir tünel kullanarak şantaj kurbanlarını gözlemiş. Duvarın üstündeki cesetle onları ne kadar korkutmuş olmalı, parayı iç et, sonra yine korkut, daha çok para iste!"</p>

  <p class="calibre">"Eğer," dedi Crumley, "yaptığı buysa tabii."</p>

  <p class="calibre">Derin, titreyen bir soluk alıp tuttum, sonra verdim.</p>

  <p class="calibre">"Sana teslim etmediğim bir ceset daha var."</p>

  <p class="calibre">"Söylemesen daha iyi," dedi Crumley.</p>

  <p class="calibre">"Arbuthnot'unki."</p>

  <p class="calibre">"Öyle ya, doğru!"</p>

  <p class="calibre">"Biri çalmış," dedim. "Hem de uzun zaman önce."</p>

  <p class="calibre">"Hayır efendim," dedi kör Henry. "Hiç oraya konmamış. Temiz bir yer orası, o buzhane mezar."</p>

  <p class="calibre">"Öyleyse Arbuthnot'un cesedi bunca yıldır nerde?" diye sordu Crumley.</p>

  <p class="calibre">"Dedektif sensin. Araştır."</p>

  <p class="calibre">"Peki," dedi Crumley, "şu nasıl? Hortlaklar gecesi içki partisi. Biri içkiye zehir koyar. Çıkmadan önce son anda Arbuthnot'a verir. Arbuthnot araba sürerken direksiyon başında ölür, öbür arabaya çarpıp yoldan çıkarır. Sonra olayı örtbas ederler. Otopside vücudunda bir fili bile devirmeye yetecek miktarda zehir olduğu anlaşılır. Cenazeden önce, delili gömeceklerine yakarlar. Arbuthnot duman halinde bacadan tüter gider. Böylece boş lahti mezarda bekler durur, kör Henry'nin dediği gibi."</p>

  <p class="calibre">"Ben dediydim, di mi?" diye onayladı Henry.</p>

  <p class="calibre">"Canavar mezarın boş olduğunu ve belki de sebebini bildiği için, orayı bir üs olarak kullanır, Arbuthnot'un suretini merdivenin tepesine koyar ve duvarın üstünde panikten yanıp tutuşan karıncaları seyreder. Tamam mı?"</p>

  <p class="calibre">"Ama hâlâ Roy, H. İ., Clarence veya Canavar'ı bulmuş değiliz," dedim.</p>

  <p class="calibre">"Allahım kurtar beni şu heriften!" diye yalvardı Crumley göğe doğru.</p>

  <p class="calibre">Ve Crumley kurtuldu.</p>

  <p class="calibre">Stüdyo sokaklarında korkulu bir kargaşa, bir geri tepme, kornalar ve çığlıklar kopuverdi.</p>

  <p class="calibre">"Bu Constance Rattigan'dır," diye belirtti Henry.</p>

  <p class="calibre">Constance eski evin önünde park edip motoru kapattı.</p>

  <p class="calibre">"Motoru kapatsa bile," dedi kör Henry, "motorunun hâlâ çalıştığı işitiliyor."</p>

  <p class="calibre">Onu ön kapıda karşıladık.</p>

  <p class="calibre">"Constance!" dedim. "Nöbetçiyi nasıl geçtin?"</p>

  <p class="calibre">"Kolay." Güldü. "Eskilerden biriydi. Bir zamanlar erkek spor salonunda ona saldırdığımı hatırlattım. Yüzü kızarırken ben de içeri daldım. Şu işe bak, dünyanın en harika körü burdaymış!"</p>

  <p class="calibre">"Hâlâ o fener kulesinde mi çalışıyorsun, gemileri mi idare ediyorsun?" diye sordu Henry.</p>

  <p class="calibre">"Bir sarılayım sana."</p>

  <p class="calibre">"Ne yumuşacıksın."</p>

  <p class="calibre">"Elmo Crumley, seni yaşlı pezevenk!"</p>

  <p class="calibre">"Hiç yanılmaz," dedi Crumley, Constance bütün kaburgalarını kırarken.</p>

  <p class="calibre">"Defolup gidelim burdan ya," dedi Constance. "Henry? Yol göster!"</p>

  <p class="calibre">"Başüstüne!" dedi Henry.</p>

  <p class="calibre">Stüdyodan çıkarken mırıldandım, "Golgota."</p>

  <p class="calibre">Antik tepeyi geçerken Constance yavaşladı.</p>

  <p class="calibre">Zifiri karanlıktı. Ay yoktu. Yıldız yoktu. Sisin erkenden denizden gelip Los Angeles'ın tümünü kapladığı, yüz elli metreye kadar çöktüğü gecelerden biriydi. Uçakların sesi kısılır, havaalanları kapanırdı.</p>

  <p class="calibre">Küçük tepeye diktim gözlerimi, İsa'yı sarhoş bir elveda Miracında bulurum umuduyla.</p>

  <p class="calibre">"H. İ.!" diye fısıldadım.</p>

  <p class="calibre">Bulutlar biraz aralandı. Haçların boş olduğunu gördüm.</p>

  <p class="calibre">Üç tane kayıp, diye düşündüm. Clarence kâğıtlar arasında boğuldu, Dok Phillips öğle vakti Notre Dame'ın gölgelerine çekildi, geride tek bir ayakkabı bırakarak. Şimdi de...</p>

  <p class="calibre">"Bir şey gördün mü?" diye sordu Crumley.</p>

  <p class="calibre">"Belki yarın."</p>

  <p class="calibre">Kayayı yana yuvarladığım zaman. Gözüm yerse tabii.</p>

  <p class="calibre">Arabadaki herkes bir bekleyiş sessizliği içindeydi.</p>

  <p class="calibre">"Dışarı," diye önerdi Crumley.</p>

  <p class="calibre">"Dışarı," dedim sessizce.</p>

  <p class="calibre">Ön kapıda Constance nöbetçiye edepsiz bir şeyler bağırdı, o da kapıyı açtı.</p>

  <p class="calibre">Denize ve Crumley'nin evine doğru yöneldik.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_54">-56-</h2>

  <p class="calibre"><span style="font-size: 1em;">Benim eve uğradık. 8 milimetrelik projeksiyon makinemi almak için içeri koştuğumda telefon çaldı.</span><br /></p>

  <p class="calibre">On ikinci çalıştan sonra açtım.</p>

  <p class="calibre">"Ee?" dedi Peg. "Niye elin telefonda on iki kere çaldırmamı bekledin?"</p>

  <p class="calibre">"Kadınlar ve önsezileri!"</p>

  <p class="calibre">"Ne oldu? Kim yok oldu? Anne Ayı'nın yatağında kim yatıyor? Hiç aramadın. Orda olsam, seni evden kovmuştum. Uzak mesafeden yapması zor ama, defol!"</p>

  <p class="calibre">"Peki."</p>

  <p class="calibre">Başından vurulmuş gibi oldu.</p>

  <p class="calibre">"Dur bir dakka," dedi panik içinde.</p>

  <p class="calibre">"Defol dedin."</p>

  <p class="calibre">"Evet, ama-"</p>

  <p class="calibre">"Crumley dışarıda bekliyor."</p>

  <p class="calibre">"Crumley!" diye bir çığlık attı, "İsa'nın barsakları adına! Crumley!?"</p>

  <p class="calibre">"O beni korur Peg."</p>

  <p class="calibre">"Paniklerine karşı mı? Ağızdan ağıza teneffüs yapabilir mi? Kahvaltını, öğle ve akşam yemeğini yemeni sağlayabilir mi? Fazla kaçırdığında seni buzdolabından men edebilir mi? Donunu değiştirmeni söylüyor mu?!"</p>

  <p class="calibre">"Peg!"</p>

  <p class="calibre">İkimiz de güldük biraz.</p>

  <p class="calibre">"Sahiden mi kapıdan çıkıyordun? Anne Cuma günü uçuş no 67, Pan Am'le dönüyor. Orda ol! Bütün cinayetler çözülmüş, cesetler gömülmüş, kudurmuş kadınlara tekme basılmış olsun! Eğer havaalanına gelemezsen, anne kapıdan girdiğinde yatağında ol. Seni seviyorum demedin."</p>

  <p class="calibre">''Peg. Seni seviyorum."</p>

  <p class="calibre"></p>

  <p class="calibre">"Bir şey daha - son bir saat içinde kim öldü?"</p>

  <p class="calibre">Dışarda, kaldırımda, Henry, Crumley ve Constance bekliyorlardı.<br class="calibre1" /></p>

  <p class="calibre">"Karım sizinle görülmemi istemiyor," dedim.<br class="calibre1" /></p>

  <p class="calibre">"Bin arabaya." Crumley iç geçirdi.</p>
</body>
</html>
