<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre2">
  <p class="calibre"><br class="calibre1" /></p>

  <h2 class="sgc1">-19-</h2>

  <p class="calibre"><span style="font-size: 1em;">Sallana sallana Sahne 13'e yürüdük.</span><br /></p>

  <p class="calibre">Gözüm Roy'daydı, upuzun gece boyunca ne yaptığına dair bir ipucu yakalar mıyım diye. Çocukken bile, gerçek duygularını göstermezdi. Bana son dinozorunu göstermek için garajının kapılarını sonuna kadar açardı. Ancak benim heyecandan nefesim kesildiği zaman bir çığlık koyuverirdi. Yaptığı şey benim hoşuma gitmişse başkasının ne düşündüğü umurunda bile olmazdı.</p>

  <p class="calibre">"Roy," dedim yürürken, "iyi misin?"</p>

  <p class="calibre">Manny Leiber'ı Sahne 13'ün önünde küplere binmiş halde bulduk. "Ne cehennemdesiniz siz!" diye bağırdı.</p>

  <p class="calibre">Roy Sahne 13'ün kapısını açtı, içeri süzüldü, ağır kapıyı çarptı.</p>

  <p class="calibre">Manny'nin gözleri bana ateş püskürttü. Öne atılıp kapıyı açtım.</p>

  <p class="calibre">Karanlığa adım attık.</p>

  <p class="calibre">Yirmi metre ileride, bir çöl tabanının, yarı-Marslı bir manzaranın ortasında, gölgeli bir Meteor Krateri'nin yanındaki kil şekillendirme tezgâhının üstünde asılı duran tek bir ampulün ışığı hariç her yer karanlıktı.</p>

  <p class="calibre">Roy ayakkabılarını çıkarıp usta bir dansçı gibi usulca toprağa bastı, tırnak boyunda bir ağacı, yüksük kadar küçük bir arabayı ezerim korkusuyla.</p>

  <p class="calibre">"Ayakkabılarınızı çıkarın!" diye bağırdı.</p>

  <p class="calibre">"Yok ya!"</p>

  <p class="calibre">Ama Manny de ayakkabılarını çıkarıp minyatür dünyada parmak ucuna basa basa ilerledi. Sabahtan bu yana epey şey eklenmişti; yeni dağlar, yeni ağaçlar, bir de ışığın ordaki ıslak bezin altında her ne yatıyorsa o.</p>

  <p class="calibre">İkimiz de çoraplı ayaklarımızla tezgâha geldik.</p>

  <p class="calibre">"Hazır mısınız?" Roy yüzümüzü fener gözleriyle taradı.</p>

  <p class="calibre">"Hazırız Allanın cezası!" Manny ıslak havluya davrandı.</p>

  <p class="calibre">Roy hemen eline vurdu.</p>

  <p class="calibre">"Hayır," dedi. "Ben!"</p>

  <p class="calibre">Manny elini çekti, öfkeden kıpkırmızı.</p>

  <p class="calibre">Roy ıslak havluyu kaldırdı sanki dünyanın en büyük şovuna açılan perdeymiş gibi.</p>

  <p class="calibre">"Güzel ve Çirkin değil," diye bağırdı, "ama Güzel olan Çirkin!"</p>

  <p class="calibre">Manny Leiber'la benim soluğumuz kesildi.</p>

  <p class="calibre">Roy yalan söylememişti. Şimdiye dek yaptığı en güzel işti bu, çok uzaklardan gelen bir ışık yılı gemisinden süzülen bir şey, yıldızların arasındaki gece yollarında dolaşan bir avcı, korkunç, iğrenç, inanılmaz derecede ürkütücü maskesinin ardında yapayalnız bir hayalperest.</p>

  <p class="calibre">Canavar.</p>

  <p class="calibre">O oryantal Brown Derby paravanasının arkasında gülen yalnız adam, sanki yüz gece öncesi kadar uzakta.</p>

  <p class="calibre">Gece yarısı sokaklarında koşup bir mezarlığa giren, beyaz mezar taşlarının arasında kalan yaratık.</p>

  <p class="calibre">"Allahım, Roy." Gözüme yaşlar doldu, şok etkisiyle dökülen, Canavar'ın paralanmış yüzünü gece havasına çıkardığı zamanki kadar taze ve yeni yaşlar. "Aman Allahım."</p>

  <p class="calibre">Roy derin bir aşkla şaheserine dikmişti gözlerini. Yavaş yavaş dönüp Manny Leiber'a baktı. Ama gördüğü şey ikimizi de şaşkına çevirdi.</p>

  <p class="calibre">Manny'nin yüzü beyaz peynir gibiydi. Gözleri yuvalarında fırıl fırıl dönüyordu. Boğazından hırıltılar çıkıyordu, sanki biri telle sıkıyormuş gibi. Elleri göğsünü tırmalıyordu sanki kalp krizi geçiriyormuş gibi.</p>

  <p class="calibre">"Ne yaptın sen!" diye haykırdı. "Allahım, yarabbim! Bu nedir? Numara mı? Şaka mı? Ört üstünü! Kovuldun!" Manny ıslak havluyu kil Canavar'a fırlattı.</p>

  <p class="calibre">"Bir boka yaramaz bu!"</p>

  <p class="calibre">Kaskatı, mekanik hareketlerle Roy kil başı örttü.</p>

  <p class="calibre">"Ben-"</p>

  <p class="calibre">"Evet, sen! Bunu mu perdede görmek istiyorsun? Sapık! Pılını pırtını topla! Defol!" Manny gözlerini kapattı tir tir titreyerek. "Şimdi!"</p>

  <p class="calibre">"Bunu yapmamı sen istedin!" dedi Roy.</p>

  <p class="calibre">"Öyleyse şimdi de yok etmeni istiyorum!"</p>

  <p class="calibre">"En iyi, en muhteşem eserim! Şuna bir bak be adam! Ne kadar güzel! Benim!"</p>

  <p class="calibre">"Senin değil! Stüdyonun! Götür çöpe at! Film yattı. İkiniz de kovuldunuz. Bir saat içinde burayı boşaltın. Hadi!"</p>

  <p class="calibre">"Niçin," diye sordu Roy sakince, "aşırı tepki gösteriyorsun?"</p>

  <p class="calibre">"Öyle mi?"</p>

  <p class="calibre">Ve Manny sahneye daldı, pabuçları kolunun altında, minyatür evleri, oyuncak arabaları çiğneyip geçti.</p>

  <p class="calibre">İlerdeki sahne kapısında durdu, bir soluk aldı, bana baktı hışımla.</p>

  <p class="calibre">"Sen kovulmadın. Sana yine bir iş buluruz. Ama o namussuz defolsun!"</p>

  <p class="calibre">Kapı açıldı, içeri büyük bir Gotik katedrali ışığı doldu, sonra çarpıp kapandı, beni Roy'un çöküşünü, yenilgisini seyretmeye terk ederek.</p>

  <p class="calibre">"Allahım biz ne yaptık! Ne demeye!" diye bağırdım Roy'a, kendime, keşfedilip ifşa edilen Canavar'ın kızıl kil kafasına. "Ne?!"</p>

  <p class="calibre">Roy titriyordu. "Tanrım. Hayatım boyunca güzel bir şey yapmak için çalıştım. Kendimi eğittim, bekledim, gördüm, nihayet gerçekten gördüm. Ve olay parmaklarımdan dökülüverdi, Allahım nasıl da döküldü! Bu kahrolası kilin içindeki şey ne? Nasıl oluyor da o doğunca ben ölüyorum?"</p>

  <p class="calibre">Roy sarsıldı. Yumruklarını kaldırdı, ama vuracak kimse yoktu. Tarih öncesi hayvanlarına baktı ve hepsini içine alan bir hareket yaptı, kucaklayıp korumak istercesine.</p>

  <p class="calibre">"Geri gelicem!" diye bağırdı onlara ve döndü gitti.</p>

  <p class="calibre">"Roy!"</p>

  <p class="calibre">Tökezleyerek gün ışığına çıktı, ben de peşinden. Dışarıda, akşam üstü güneşi sımsıcaktı, bir ateş nehrinde yürüyor gibiydik. "Nereye gidiyorsun?"</p>

  <p class="calibre">"Allah bilir! Sen kal. Seni de kovmasınlar! Bu senin ilk işin. Dün gece beni uyardın. Delice olduğunu şimdi anlıyorum, ama neden? Buralarda bir yerde saklanıp bu gece arkadaşlarımı gizlice dışarı çıkarıcam!" Özlemle sevgili hayvanlarının yaşadığı kapalı kapının arkasına baktı.</p>

  <p class="calibre">"Ben de yardım ederim," dedim.</p>

  <p class="calibre">"Hayır. Benimle görünme. İşin içinde sen de varsın sanırlar."</p>

  <p class="calibre">"Roy! Manny sanki seni öldürecekmiş gibiydi! Dedektif dostum Crumley'yi arayacağım. Belki o yardımcı olur. Crumley'nin telefonu burda." Buruşuk bir kâğıdın üstüne aceleyle yazdım. "Sen saklan. Ve bu gece beni ara." v</p>

  <p class="calibre">Roy Holdstrom Laurel Hardy külüstürüne atlayıp saatte on mil ile uzaklaştı.</p>

  <p class="calibre">"Tebrikler," dedi biri. "Seni aptal kahrolası orospu çocuğu!"</p>

  <p class="calibre">Döndüm. Fritz Wong yan sokağın ortasında duruyordu.</p>

  <p class="calibre">"Onlara bağırıp çağırdım ve sonunda boktan filmim Tanrı ve Galile'yi tekrar yazma işini sana verdiler. Manny biraz önce Rolls'uyla nerdeyse eziyordu beni. Yeni işini o söyledi. Böylece..."</p>

  <p class="calibre">"Senaryoda bir Canavar var mı?" Sesim titriyordu.</p>

  <p class="calibre">"Sadece Herod Antipas. Leiber seni görmek istiyor."</p>

  <p class="calibre">Ve kolumdan tutup beni Leiber'in ofisine sürükledi.</p>

  <p class="calibre">"Bir dakika," dedim.</p>

  <p class="calibre">Çünkü Fritz'in omzunun üstünden, stüdyo sokağının ilerki ucuna, kalabalığın, güruhun, hayvan koleksiyonunun her gün, her gün toplandığı yere bakıyordum.</p>

  <p class="calibre">"Sersem," dedi Fritz. "Nereye gidiyorsun?"</p>

  <p class="calibre">"Roy'un kovulduğunu gördüm," dedim yürürken. "Şimdi onu tekrar işe aldırtmam gerekiyor!"</p>

  <p class="calibre">"Dummkopf." Fritz arkamdan geldi. "Manny seni hemen görmek istiyor!"</p>

  <p class="calibre">"Hemen artı beş dakika."</p>

  <p class="calibre">Stüdyonun kapısından çıkıp sokağa bakındım.</p>

  <p class="calibre">Orda mısın Clarence? diye düşündüm.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_19">-20-</h2>

  <p class="calibre">Sahiden de ordaydılar.</p>

  <p class="calibre">Deliler. Sersemler. Salaklar.</p>

  <p class="calibre">Stüdyo mabetlerinde tapınan aşıklar güruhu.</p>

  <p class="calibre">Tıpkı bir zamanlar beni kolumdan tutup Cary Grant'ın yanımızdan geçmesini, Mae West'in kemiksiz, tüy bir boa yılanı gibi kalabalığın içinden kıvrılmasını, Lupe Velez'i bir leopar postu gibi arkasından sürüyen Johnny Weissmuller'in peşinden dolaşan Groucho'yu görmek için Hollywood Legion Stadyum'daki boks maçlarına sürükleyen gece seyyahları gibi.</p>

  <p class="calibre">Aralarında ben de olmak üzere, büyük resim albümleri, üstüne çiziktirilmiş küçük kartlarıyla, mürekkep lekeli parmaklarıyla ahmaklar. Bir taraftan Buhran devam ederken ve Roosevelt bunun sonsuza kadar süremeyeceğini, Mutlu Günler'in yine geleceğini söylerken, Hanımefendiler veya Flört Yürüyüşü'nün prömiyerinde yağmur altında mutlulukla bekleyen kaçıklar.</p>

  <p class="calibre">Gorgonlar, çakallar, şeytanlar, iblisler, üzgün, kayıp insanlar.</p>

  <p class="calibre">Bir zamanlar, ben de onlardan biriydim.</p>

  <p class="calibre">İste şimdi ordaydılar. Ailem.</p>

  <p class="calibre">Gölgelerinde saklandığım günlerden kalma birkaç yüz vardı hâlâ.</p>

  <p class="calibre">Aman Allahım, yirmi yıl sonra, işte Charlotte ve annesi! Charlotte'ın babasını 1930'da gömmüşler, sonra altı stüdyonun ve on restoranın önünde kök salmışlardı. Şimdi, bir hayat boyu sonra, Anne ordaydı işte, seksen yaşlarında, şemsiye gibi sağlam ve pratik, ve Charlotte, elli yaşında, her zaman olduğu gibi çiçek narini. İkisi de düzenbazdı aslında. İkisi de insanın yüzüne güler arkasından kuyusunu kazardı.</p>

  <p class="calibre">Bu tuhaf, ölü cenaze buketinde Clarence'ı aradım. Çünkü Clarence en çılgın olanıydı: Kocaman, on kiloluk resim çantalarını stüdyodan stüdyoya taşırdı. Paramount için kırmızı deri, RKO için siyah, Warner Brothers için yeşil.</p>

  <p class="calibre">Ceplerine, kalemler, kâğıtlar, minyatür fotoğraf makineleri doldurduğu bir beden büyük deve tüyü paltosuna yaz kış bürünmüş Clarence. Bu palto en sıcak günlerde çıkardı sadece. O zaman Clarence kabuğu kopmuş, panik içinde bir kaplumbağayı andırırdı.</p>

  <p class="calibre">Karşıdan karşıya geçip güruhun önünde durdum.</p>

  <p class="calibre">"Selam, Charlotte," dedim. "N'aber anne?"</p>

  <p class="calibre">İki kadın hafif bir şok geçirerek bana baktılar.</p>

  <p class="calibre">"Benim," dedim. "Hatırladınız mı? Yirmi yıl önce. Buradaydım. Uzay. Roketler. Zaman-?"</p>

  <p class="calibre">Charlotte bir soluk alıp elini ağzına götürdü. Öne eğildi sanki kaldırımdan düşecekmiş gibi.</p>

  <p class="calibre">"Anne," diye bağırdı, "Çılgın gelmiş baksana!"</p>

  <p class="calibre">"Çılgın." Güldüm sessizce.</p>

  <p class="calibre">Anne'nin gözlerinde bir ışık parıldadı. "Topraklar adına." Koluma dokundu. "Seni zavallıcık. Ne arıyorsun burda? Hâlâ topluyor musun?"</p>

  <p class="calibre">"Hayır," dedim isteksizce. "Burda çalışıyorum."</p>

  <p class="calibre">"Nerde?"</p>

  <p class="calibre">Omzumun üstünden işaret ettim.</p>

  <p class="calibre">"Orda mı?" diye bağırdı Charlotte inanmazlıkla.</p>

  <p class="calibre">"Posta odasında mı?" diye sordu Anne.</p>

  <p class="calibre">"Hayır." Yanaklarım yandı. "Yazı departmanında."</p>

  <p class="calibre">"El yazılarını teksir mi ediyorsun?"</p>

  <p class="calibre">"Aman, anne." Charlotte'ın yüzü ışıldadı. 'Yazmaktan bahsediyor, di mi? Senaryo mu?"</p>

  <p class="calibre">Bu gerçek bir mucize havası yarattı. Charlotte ve Anne'nin etrafındaki bütün yüzler bir anda alev aldı.</p>

  <p class="calibre">"Aman Allah," diye bağırdı Charlotte'ın annesi. "Olamaz!"</p>

  <p class="calibre">"Oldu," diye fısıldadım. "Fritz Wong'la bir film yapıyorum. Sezar ve İsa."</p>

  <p class="calibre">Uzun, şaşkın bir sessizlik oldu. Ayaklar kıpırdadı. Ağızlar oynadı.</p>

  <p class="calibre">"Acaba-" dedi biri, "bize..."</p>

  <p class="calibre">Tamamlayan Charlotte oldu. "İmzanı verebilir misin, lütfen?"</p>

  <p class="calibre">"Ben-"</p>

  <p class="calibre">Bütün eller bir anda uzandı, beyaz kâğıtlarla, kalemlerle.</p>

  <p class="calibre">Utanarak Charlotte'ın kâğıdını alıp adımı yazdım. Anne bir aşağı bir yukarı inceledi.</p>

  <p class="calibre">"Çalıştığın filmin adını da yaz," dedi Anne. "İsa ve Sezar."</p>

  <p class="calibre">"İsminin yanına 'Çılgın' diye yaz," diye önerdi Charlotte.</p>

  <p class="calibre">'Çılgın' diye yazdım.</p>

  <p class="calibre">Bütün başlar üzerime eğilmiş, bütün üzgün, kayıp insanlar kim olduğumu çıkarmak için beni gözlerken kendimi tam bir aptal gibi hissederek durdum bu çöplükte.</p>

  <p class="calibre">Utancımı gizlemek için, "Clarence nerde?" diye sordum.</p>

  <p class="calibre">Charlotte ve Anne'nin hayretle ağızları açıldı. "Onu da mı hatırlıyorsun?"</p>

  <p class="calibre">"Clarence'ı kim unutabilir, resim çantalarını, paltosunu," dedim bir taraftan çiziktirerek.</p>

  <p class="calibre">"Daha aramadı," dedi Anne.</p>

  <p class="calibre">"Aramadı mı?" diye başımı kaldırdım.</p>

  <p class="calibre">"Şu sokağın karşısındaki telefondan arar bu saatlerde, filanca geldi mi, gitti mi diye," dedi Charlotte. "Zamandan tasarruf. Geç yatıyor, çünkü gece yarılarına kadar restoranların önünde bekliyor."</p>

  <p class="calibre">"Biliyorum." Kendime bile itiraf edemediğim bir coşkuyla son imzayı da attım. Sanki Galile'yi bir adımda geçmişim gibi bana gülümseyen yeni hayranlarıma hâlâ bakamıyordum.</p>

  <p class="calibre">Sokağın karşısındaki kulübede telefon çaldı.</p>

  <p class="calibre">"Clarence'dır arayan," dedi Anne.</p>

  <p class="calibre">"Pardon-" Charlotte ilerledi.</p>

  <p class="calibre">"Lütfen." Koluna dokundum. "Yıllar oldu. Sürpriz yapayım mı?" Charlotte'un yüzünden Anne'nin yüzüne baktım. "Ha?"</p>

  <p class="calibre">"Eh, yap bakalım," diye homurdandı Anne.</p>

  <p class="calibre">"Hadi aç," dedi Charlotte.</p>

  <p class="calibre">Telefon çalıyordu. Koşup ahizeyi kaldırdım.</p>

  <p class="calibre">"Clarence?" dedim.</p>

  <p class="calibre">"Kimsin?" diye bağırdı, hemen şüphelenerek.</p>

  <p class="calibre">Biraz açıklamaya çalıştım ama sonra eski mecaza sığındım, "Çılgın."</p>

  <p class="calibre">Bu da pek işe yaramadı. "Charlotte'la Anne nerde? Hastayım."</p>

  <p class="calibre">Hasta mı, diye düşündüm, yoksa Roy gibi aniden korkmuş mu.</p>

  <p class="calibre">"Clarence," dedim, "evin nerde?"</p>

  <p class="calibre">"Neden?!"</p>

  <p class="calibre">"Bana telefon numaranı ver hiç değilse-"</p>

  <p class="calibre">"Numaramı kimseye vermem! Gelip evimi soyarlar! Resimlerimi! Hazinemi!"</p>

  <p class="calibre">"Clarence," diye yalvardım, "dün gece ben de Brown Derby'deydim."</p>

  <p class="calibre">Sessizlik.</p>

  <p class="calibre">"Clarence," dedim. "Birini teşhis etmek için yardımına ihtiyacım var."</p>

  <p class="calibre">Küçük tavşan kalbinin atışlarını duyuyordum nerdeyse. Minicik albino gözlerinin yuvalarında fırıl fırıl döndüğünü işitebiliyordum.</p>

  <p class="calibre">"Clarence," dedim, "lütfen! Adımı ve telefon numaramı al." Verdim. Ara veya stüdyoya yaz. Dün gece o adamın sana nerdeyse vurduğunu gördüm. Neden? Kim...?"</p>

  <p class="calibre">Klik. Vızz.</p>

  <p class="calibre">Clarence, nerede idiyse, gitmişti.</p>

  <p class="calibre">Uyurgezer gibi sokağı geçtim.</p>

  <p class="calibre">"Clarence gelmeyecek."</p>

  <p class="calibre">. "Ne demek yani?" diye suçladı Charlotte. "O her zaman gelir."</p>

  <p class="calibre">"Ona ne söyledin!?" Charlotte'ın annesi bana sol, şeytani gözünü gösterdi.</p>

  <p class="calibre">"Hastaymış."</p>

  <p class="calibre">Roy gibi hasta, diye düşündüm. Benim gibi hasta.</p>

  <p class="calibre">"Nerde oturduğunu bilen var mı?"</p>

  <p class="calibre">Başlarını salladılar.</p>

  <p class="calibre">"Onu takip edip öğrenebilirsin herhalde." Charlotte durup kendine güldü. "Yani-"</p>

  <p class="calibre">Başka biri,"bir keresinde Beachwood'a gittiğini görmüştüm. Şu tek katlı evlerden birine-"</p>

  <p class="calibre">"Soyadı var mı?"</p>

  <p class="calibre">Hayır. Bunca yıldır burda olan herkes gibi. Soyadı yok.</p>

  <p class="calibre">"Kahretsin," diye mırıldandım.</p>

  <p class="calibre">"Sırası gelmişken-" Charlotte'ın annesi imzaladığım kâğıda baktı. "Senin soyadın ne?"</p>

  <p class="calibre">Heceledim.</p>

  <p class="calibre">"Sinemada çalışacaksan," diye burun kıvırdı Anne, "yeni bir isim bulman lazım."</p>

  <p class="calibre">"Bana Çılgın deyin yeter." Uzaklaştım. "Charlotte. Anne."</p>

  <p class="calibre">"Çılgın," dediler. "Güle güle."</p>

  <p class="sgc1"><br /></p>

  <h2 class="sgc1" id="sigil_toc_id_20">-21-</h2>

  <p class="calibre"><span style="font-size: 1em;">Fritz beni yukarıda, Manny Leiber'ın ofisinin önünde bekliyordu.'</span><br /></p>

  <p class="calibre">"İçerdekiler çılgına dönmüş," diye haykırdı. "Senin neyin var?!"</p>

  <p class="calibre">"Çirkin insanlarla konuşuyordum," dedim.</p>

  <p class="calibre">"Ne, yine mi Notre Dame'in önündeler? İçeri girsene!"</p>

  <p class="calibre">"Neden? Roy'la ben bir saat önce Everest'in tepesindeydik. Şimdiyse o cehennemin dibine gitti, ben de seninle Galile'ye battım. Açıkla."</p>

  <p class="calibre">"Sen ve hoş tavırların," dedi Fritz. "Kim bilir? Manny'nin annesi ölmüştür. Veya sevgilisi başka biriyle yatmıştır. Kabızlık? Kolik? Birini seç. Roy kovuldu. Onun için senle ben altı yıl 'Çetemiz' komedileri yapacağız. İçeri!"</p>

  <p class="calibre">Manny Leiber'ın ofisine girdik.</p>

  <p class="calibre">Manny Leiber sırrı bize dönük durmuş, ensesindeki gözlerle bizi süzüyordu.</p>

  <p class="calibre">Geniş, bembeyaz bir odanın ortasında duruyordu; beyaz duvarlar, beyaz halı, beyaz mobilya, ve koskoca bembeyaz bir yazı masasının üstünde tek bir beyaz telefon. Set Dekorundan kar körü bir sanatçının elinden çıkma tam bir ilham tipisi.</p>

  <p class="calibre">Masanın arkasında bire iki boyutlarında bir ayna duruyordu, omzunun üstünden bakınca kendini çalışırken görebilirdin. Odada sadece bir pencere vardı. Stüdyonun arka duvarına bakıyordu, dokuz metre ötede, bir mezarlığın panoramik manzarasına. Gözlerimi alamadım.</p>

  <p class="calibre">Manny Leiber boğazını temizledi. Sırtı hâlâ bize dönük: "Gitti mi?" dedi.</p>

  <p class="calibre">Sessizce başımı salladım kaskatı omuzlarına.</p>

  <p class="calibre">Manny hareketimi sezdi ve soludu. "Adı bir daha anılmayacak burada. Hiç olmamış gibi."</p>

  <p class="calibre">Manny'nin dönüp beni kuşatmasını, patlatamadığı öfkesini benden çıkarmasını bekledim. Yüzünü tikler sarmıştı; gözleri, kaşları, ağzı, boynu, her yeri ayrı ayrı oynuyor, seğiriyordu. Dengesini kaybetmiş gibi odayı arşınlıyordu; her an birkaç parçaya bölünecek gibiydi. Sonra/ikimizi de seyreden Fritz Wong'a ilişti gözü, gidip Fritz'in yanında durdu onu kışkırtmak istermişçesine.</p>

  <p class="calibre">Fritz, dünyası fazla gerçek olmaya başladığı zaman yaptığı tek hareketi yapmakla yetindi. Monoklünü çıkarıp göğüs cebine attı. Dikkati dağıtmanın hoş bir yolu, ince bir reddetme hareketiydi bu. Monoklla beraber Manny'yi de cebine itmişti.</p>

  <p class="calibre">Manny Leiber hem konuşuyor hem geziniyordu. Ağzımın içinde, "peki ama Meteor Krateri'ni ne yapıcaz?" dedim.</p>

  <p class="calibre">Fritz kafasını sertçe sallayıp beni uyardı: Kapa çeneni.</p>

  <p class="calibre">"Evet!" Manny duymamış gibi yaptı. "Şimdiki problemimiz, asıl problemimiz... İsa ve Galile için bir sonumuz yok."</p>

  <p class="calibre">"Ne dedin?" diye sordu Fritz, ölümcül bir nezaketle.</p>

  <p class="calibre">"Son yokmuş!" diye bağırdım. "İncil'i denediniz mi?"</p>

  <p class="calibre">"İncil'imiz var! Ama senaristimiz küçük yazıları okuyamadı. Esquirc'daki hikâyeni gördüm. Vaiz'in Sözleri gibiydi."</p>

  <p class="calibre">"Eyüb'ün," diye mırıldandım.</p>

  <p class="calibre">"Kes sesini. Bize lazım olan-"</p>

  <p class="calibre">"Matta, Markos, Luka ve beni"</p>

  <p class="calibre">Manny Leiber homurdandı. "Acemi yazarlar ne zamandan beri asrın en büyük işini reddediyorlar? Hemen yapılması lazım ki Fritz çekime tekrar başlayabilsin. İyi yaz, bir gün bunların hepsi senin olsun!"</p>

  <p class="calibre">Elini salladı.</p>

  <p class="calibre">Dışarı, mezarlığa baktım. Güneşli bir gündü, ama görünmez bir yağmur mezar taşlarını yıkıyordu.</p>

  <p class="calibre">"Aman," diye fısıldadım, "istemem."</p>

  <p class="calibre">Bunu söylemeyecektim. Manny'nin rengi attı. Tekrar Sahne 13'e dönmüştü, karanlığa, bana, Roy'a ve kil Canavar'a.</p>

  <p class="calibre">Ses çıkarmadan tuvalete koştu. Kapı çarptı.</p>

  <p class="calibre">Fritz ve ben bakıştık. Manny kapının arkasında öğürüyordu. "Gott" diye soludu Fritz. "Goering'i dinlemeliydim!"</p>

  <p class="calibre">Manny Leiber bir dakika sonra sendeleyerek çıktı, etrafına baktı, her şeyin yerli yerinde durmasından şaşkın, telefona gitti, çevirdi. "Buraya gel!" dedi ve kapıya ilerledi.</p>

  <p class="calibre">Onu kapıda durdurdum.</p>

  <p class="calibre">"Sahne 13'te-"</p>

  <p class="calibre">Manny'nin eli hâlâ ağzındaydı, yine kusacakmış gibi. Gözleri irileşti.</p>

  <p class="calibre">"Orayı temizleyeceksin biliyorum," dedim çabucak. "Ama bir sürü eşya var o sahnede. Bugün Fritz'le Galile ve Herod hakkında konuşmak istiyorum. Eşyalar bugünlük kalsa olur mu, yarın sabah gelir alırım. Sonra istediğin gibi temizliğini yaparsın."</p>

  <p class="calibre">Manny'nin gözleri fırdadı, düşünüyordu. Sonra eli hâlâ ağzında, başını bir kere salladı, evet, döndü, kapıda uzun boylu, zayıf, solgun bir adamla karşılaştı. Fısıldaştılar, sonra hoşçakal bile demeden Manny gitti. Uzun boylu solgun adam I. W. W. Hope'tu, prodüksiyon muhasebecilerinden biri.</p>

  <p class="calibre">Bana baktı, duraksadı, sonra biraz utanarak, "galiba filminiz için sonumuz yokmuş," dedi.</p>

  <p class="calibre">"İncil'i denediniz mi?" dedik Fritz'le ben.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_21">-22-</h2>

  <p class="calibre"><span style="font-size: 1em;">Hayvan koleksiyonu gitmişti, stüdyonun önündeki kaldırım bomboştu. Charlotte, Anne ve diğerleri başka stüdyolara, başka restoranlara gitmişlerdi. Hollywood'a yayılmış halde üç düzine kadar olmalıydılar. Hiç değilse biri bilmeliydi Clarence'ın soyadını.</span><br /></p>

  <p class="calibre">Fritz beni eve götürdü arabasıyla.</p>

  <p class="calibre">Yolda giderken, "torpido gözünü aç," dedi, "şu gözlük kutusu. Çıkar."</p>

  <p class="calibre">Küçük kara kutuyu açtım. Altı tane parlak, kristal monokl duruyordu altı kırmızı kadife bölmenin içine dizili.</p>

  <p class="calibre">"Bagajım," dedi Fritz. "Aç kasığım ve yeteneğimle çekip gittiğim zaman saklayıp da Amerika'ya getirmiş olduğum tek şey,"</p>

  <p class="calibre">"Yeteneğin büyüktü."</p>

  <p class="calibre">"Kes." Fritz kafatasımı elledi. "Sadece hakaret et, piç çocuk. Sana bunları-" monokllara işaret etti, "her şeyin bitmediğini kanıtlamak için gösteriyorum. Kediler, Roy gibi, dört ayak üstüne düşer. Torpido gözünde başka ne var?"</p>

  <p class="calibre">Teksir edilmiş kalın bir senaryo buldum.</p>

  <p class="calibre">"Bunu miden bulanmadan okursan, erkek oldun demektir, oğlum. Kipling. Şimdi git. Yarın, iki buçukta, geri gel, yemekhaneye. Konuşuruz. Sonra sana İşsiz İsa veya Baba, Beni Neden Terk Ettin'in taslak halini gösteririz. Ja?"</p>

  <p class="calibre">Evimin önünde arabasından indim.</p>

  <p class="calibre">"Sieg Heil," dedim.</p>

  <p class="calibre">"Ha şöyle!" Fritz uzaklaştı, beni bomboş ve sessiz bir evle baş-başa bırakarak, aklıma hemen Crumley geldi.</p>

  <p class="calibre">Günbatımından hemen sonra bisikletimle Venedik'e doğru yola koyuldum.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_22">-23-</h2>

  <p class="calibre"><span style="font-size: 1em;">Gece bisiklet sürmekten nefret ederim ama kimsenin takip etmediğinden emin olmalıydım.</span><br /></p>

  <p class="calibre">Ayrıca, dedektif dostuma tam olarak ne söyleyeceğimi düşünecek vaktim olsun istedim. Mesela: Yardım et. Roy'u kurtar! İşe geri aldırt. Canavar'ın bilmecesini çöz.</p>

  <p class="calibre">Bu fikir yüzünden nerdeyse geri dönecektim.</p>

  <p class="calibre">Crumley'yi işitir gibiydim, ben imkânsız hikâyemi anlatırken derin derin iç geçirdiğini, ellerini havaya kaldırıp gerçekleri olduğu gibi anlatmadaki yeteneksizliğime karşı duyduğu küçümsemeyi bastırmak için biraya saldırdığını.</p>

  <p class="calibre">Bisikletimi okyanusa bir mil mesafedeki küçük, çalılarla gizlenmiş safari bungalovunun önünde park ettim, Afrika leylaklarıyla dolu bir korudan geçerek sanki daha dün okapilerin tozlu ayaklarıyla bastığı bir yoldan yürüdüm.</p>

  <p class="calibre">Kapıyı çalmak için elimi kaldırdığımda, kapı kendiliğinden açılıverdi.</p>

  <p class="calibre">Köpüklü bira kutusu tutan bir yumruk uzandı karanlıktan. Kutuyu tutan kişiyi göremiyordum. Hemen kaptım. El yok oldu. Ayak sesleri evin içinde uzaklaştı.</p>

  <p class="calibre">İçeri girecek cesareti bulmak için üç yudum aldım.</p>

  <p class="calibre">Ev boştu.</p>

  <p class="calibre">Bahçe değildi.</p>

  <p class="calibre">Elmo Crumley bir ağacın altında oturmuş, başında bir muz tüccarı şapkası, güneş yanığı elinde tuttuğu biraya bakıyor, sessiz sedasız içiyordu.</p>

  <p class="calibre">Dirseğinin altındaki kamış masanın üstünde paralel bir telefon duruyordu. Beyaz avcı şapkasının altından, yorgun bakışlarını bana dikerek bir numara çevirdi.</p>

  <p class="calibre">Biri cevap verdi. Crumley: "Bir migren daha. Hastalık izni alı-cam. Üç gün sonra görüşürüz, tamam mı? Tamam," dedi ve kapattı.</p>

  <p class="calibre">"Galiba," dedim, "o baş ağrısı benim."</p>

  <p class="calibre">"Ne zaman ortaya çıksan, yetmiş iki saatlik izin alıyorum."</p>

  <p class="calibre">Başını salladı. Oturdum. Gidip özel ormanının kenarında durdu, fillerin trampet çaldığı, görünmez eşekarısı, sinekkuşu ve flamingo sürülerinin geleceğin çevrecileri tarafından ölü ilan edilmeden çok önce öldükleri bir orman.</p>

  <p class="calibre">"Ne cehennemdeydin?" dedi Crumley.</p>

  <p class="calibre">"Evlendim," dedim.</p>

  <p class="calibre">Crumley durdu, bir düşündü, homurdandı, gezindi, gelip kolunu omzuma doladı ve tepemden öptü.</p>

  <p class="calibre">"Kabul edildi!"</p>

  <p class="calibre">Ve gülerek koca bir kasa bira getirdi.</p>

  <p class="calibre">Bahçesinin dibindeki küçük kamış taraçada oturup sosisli sandviç yedik.</p>

  <p class="calibre">"Evet, oğlum," dedi nihayet. "Yaşlı baban seni özledi. Ama yorganın altına giren genç bir adamın kulağı hiçbir şey işitmez. Eski Japon atasözü. Bir gün geri geleceğini biliyordum."</p>

  <p class="calibre">"Beni affettin mi?" dedim hislenerek.</p>

  <p class="calibre">"Dostlar affetmez, unutur. Sununla ıslatsana boğazını. Peg iyi bir eş mi?"</p>

  <p class="calibre">"Evleneli bir sene oldu ama para yüzünden ilk kavgamızı bile etmedik daha." Kızardım. "Çoğunu o kazanıyor zaten. Ama stüdyodaki maaşım arttı- haftada yüz elli."</p>

  <p class="calibre">"Vay canına! Benden on kâğıt daha fazla!"</p>

  <p class="calibre">"Sadece altı hafta için. Yakında yine Meteliğin Sırrı'nı yazmaya başlarım."</p>

  <p class="calibre">"Senden ses seda çıkmamasına rağmen bozulmadım-"</p>

  <p class="calibre">"Babalar Günü'nde yolladığım kartı aldın mı?" diye sordum çabucak.</p>

  <p class="calibre">Başını eğdi. Yüzü ışıldadı. "Evet, aldım ya." Doğruldu. "Ama seni buraya getiren evlatlık hisleri değil, di mi?"</p>

  <p class="calibre">"İnsanlar ölüyor, Crumley."</p>

  <p class="calibre">"Yine mi!" diye bağırdı.</p>

  <p class="calibre">"Ölüyor sayılır," dedim. "Veya yarı canlı mezardan çıkıyorlar, kâğıt hamurundan kuklalar halinde-"</p>

  <p class="calibre">"Dur bi dakka, evlat!" Crumley içeri koşup ufak bir şişe cinle geri geldi, ben hızlı hızlı konuşurken cini birasına döktü. Kenya tropikal bahçesindeki su püskürtücüsü çalıştı, ardından da bozkır hayvanlarının ve orman kuşlarının çığlıkları. Sonunda Hortlaklar Yortusu'ndan şu ana kadar geçen bütün saatlerin hikâyesini bitirdim. Sustum.</p>

  <p class="calibre">Crumley sıkıntılı bir iç geçirdi. "Demek Roy Holdstrom kilden bir büst yaptığı için kovuldu. Canavar'ın yüzü o kadar iğrenç miydi?"</p>

  <p class="calibre">"Evet!"</p>

  <p class="calibre">"Estetik. Bu yaşlı hafiye işte ondan anlamaz!"</p>

  <p class="calibre">"Ama anlaman lazım. Roy şu anda hâlâ stüdyoda, bütün tarih öncesi maketlerini dışarı kaçırmak için fırsat kolluyor. Binlerce dolar değerinde. Ama Roy'un orda oluşu kanuna aykırı. Bütün bunların ne anlama geldiğini bulmama yardım edebilir misin? Roy'un işini geri almasına?"</p>

  <p class="calibre">"Aman Allahım," diye iç geçirdi Crumley.</p>

  <p class="calibre">"Evet," dedim. "Eğer Roy'u eşyalarını kaçırırken yakalarlarsa ne olur bilmem!"</p>

  <p class="calibre">"Kahretsin," dedi Crumley. Birasına biraz daha cin koydu. "Brown Derby'deki herif kimdi biliyor musun?"</p>

  <p class="calibre">"Hayır."</p>

  <p class="calibre">"Kim bilebilir hiç fikrin var mı?"</p>

  <p class="calibre">"St. Sebastian'daki papaz."</p>

  <p class="calibre">Crumley'ye gece yarısı günah çıkartmadan, konuşan, ağlayan sesten ve rahibin sakin cevaplarından bahsettim.</p>

  <p class="calibre">"İşe yaramaz. Olmaz." Crumley başını salladı. "Papazlar bilmez, bilseler de isim vermezler, içeri girip soru sorduğum an kıçıma tekmeyi yerim. Başka?"</p>

  <p class="calibre">"Derby'deki metrdotel bilebilir. Ayrıca o gece Derby'nin önünde biri de tanıdı onu. Benim çocukluğumdan tanıdığım biri. Clarence. Soyadını sorup duruyordum herkese."</p>

  <p class="calibre">"Sormaya devam et. Canavar'ın kim olduğunu biliyorsa, izleyecek bir ipucumuz olur. Ne biçim iş yahu. Roy kovuluyor, seni yeni bir işe veriyorlar, sırf kil bir büst yüzünden. Aşırı tepki, isyanlar. Merdivenin üstündeki kukla niye bunca gürültü koparıyor ki?"</p>

  <p class="calibre">"Ne bileyim."</p>

  <p class="calibre">"Ben de seni kapıda görünce," diye iç geçirdi Crumley, "hayatıma geri geldiğin için mutlu olacağımı sanmıştım."</p>

  <p class="calibre">"Değil misin?"</p>

  <p class="calibre">"Hayır değilim." Sesini yumuşattı. "Evet. Tamam. Ama şu at pisliğini dışarda bıraksaydın keşke."</p>

  <p class="calibre">Gözlerini kısarak bahçesinin üstünden yükselen aya baktı ve, "Vay, vay..." dedi. "Beni sahiden meraklandırdın." Ve ekledi: "Şantaja benziyor!"</p>

  <p class="calibre">"Şantaj mı?!"</p>

  <p class="calibre">"Bir amaçları yoksa neden o kadar sıkıntıya girsinler ki, notlar yazsınlar, sen ve Roy gibi masumları kışkırtsınlar, merdivenlere sahte şeyler dayasınlar, bir Yaratık yapmanızı istesinler? Ucunda para yoksa bu kadar panik neye yarar. Başka notlar, başka mektuplar da olmalı, değil mi?"</p>

  <p class="calibre">"Ben görmedim."</p>

  <p class="calibre">"Evet ama sen işleri karıştırmak için bir alettin, bir araçtın. Sen baklayı ağzından çıkarmadan, başkası çıkardı. Bahse girerim bu gece de bir yerlerde bir şantaj notu vardır, üstünde: 'İşaretlenmemiş ellilikler halinde iki yüz bin verin, duvarlardaki dirilmiş cesetlerden kurtulun' yazan bir not... Biraz da stüdyodan bahset bakalım," dedi Crumley.</p>

  <p class="calibre">"Maximus mu? Tarihin en başarılı stüdyosu. Hâlâ öyle. Kân geçen ay Variety'de manşet oldu. Net kırk milyon. Öbür stüdyolar yanına bile yaklaşamıyor."</p>

  <p class="calibre">"Bunlar gerçek rakamlar mı?"</p>

  <p class="calibre">"Beş milyon düş, yine de bok gibi zengin bir stüdyo var ortada."</p>

  <p class="calibre">"Son zamanlarda hiç büyük problemler oldu mu, kargaşalıklar, olaylar, sıkıntılar filan? Başka birileri kovuldu mu mesela, filmler iptal edildi mi?"</p>

  <p class="calibre">"Aylardır her şey düzenli ve sakin."</p>

  <p class="calibre">"O zaman sebep bu olmalı. Kârlar yani! Her şey hakkında giderken bir anda bir şey oluyor, önemli değilmiş gibi gözüküyor ama herkesi korkutuyor. Biri düşünüyor, Tanrım, duvarın üstünde bir adam, ne iş? Halının altında bir şeyler olmalı, gömülü bir şey-" Crumley güldü. "Gömülü, doğru. Arbuthnot? Acaba biri kimsenin bilmediği eski bir skandalı deşti de stüdyoyu kirli çamaşırları ortaya çıkarmakla mı tehdit ediyor, pek hoş olmayan bir yöntemle?"</p>

  <p class="calibre">"Yirmi yıl öncesine ait nasıl bir skandal olabilir ki bu ortaya çıkınca stüdyo batacak diye korksun?"</p>

  <p class="calibre">"Pislikte yeterince dolaşırsak öğreniriz. Ama benim pislikte dolaşmak gibi bir hobim yoktur. Arbuthnot sağken temiz miydi?"</p>

  <p class="calibre">"Öteki stüdyo patronlarına nazaran, evet. Evli değildi, kız arkadaşları vardı, ama her bekârdan beklenir bu, hepsi de güzel Santa Barbara binicileriydi, Town and Country tipleri, çekici ve alımlı, günde iki kez banyo yapan. Pislik yok yani."</p>

  <p class="calibre">Crumley yine iç geçirdi, sanki biri ona kötü kâğıt dağıtmış da elini kapatıp kalkacakmış gibi. "Peki ya Arbuthnot'ın geçirdiği araba kazası? Kaza mıydı gerçekten?"</p>

  <p class="calibre">"Gazetelerdeki resimleri görmüştüm."</p>

  <p class="calibre">"Resimler!" Crumley kendi elleriyle yaptığı ormanına bakıp gölgeleri kontrol etti. "Ya bu kaza kaza değilse? Ya, diyelim adam öldürme idiyse? Ya herkes körkütük sarhoş idiyse, sonra da öldüyse?"</p>

  <p class="calibre">"Stüdyodaki büyük bir içki âleminden geliyorlardı. Gazetelerde bu kadarı çıktı."</p>

  <p class="calibre">"Şunu dinle," dedi Crumley. "Stüdyo kodamanı, Karun kadar zengin, Maximus'a büyük paralar kazandırmış, kafası içkiden iyi, Sloane'ın sürdüğü öteki arabayla kapışıyor, kontrolünü kaybediyor ve hepsi telefon direğine çarpıyor. Baş sayfada yayınlanacak türden bir hikâye değil bu. Borsa düşer. Yatırımcılar kaybolur. Filmler ölür. Gümüş saçlı çocuk tahtından düşer vs, vs, onun için bir hikâye uydurulur. Şimdi de, onca zaman sonra, olay yerinde bulunan biri, veya gerçekleri bu sene keşfeden biri, stüdyoyu sarsıyor, resimlerin söylediğinden çok daha fazlasını söylemekle tehdit ediyor. Veya-?"</p>

  <p class="calibre">"Veya?"</p>

  <p class="calibre">"Onları cehenneme gönderen kaza değildi, sarhoşluk değildi de, bu işi biri kasten yaptıysa?"</p>

  <p class="calibre">"Cinayet mi?!" dedim.</p>

  <p class="calibre">"Neden olmasın? O kadar uzun boylu, o kadar iri, o kadar şişman stüdyo patronlarının çok düşmanı vardır. Etrafını saran bütün o dalkavuklar pislik ve kötülük düşünür. O sene Maximus'ta ikinci güçlü adam kimdi?"</p>

  <p class="calibre">"Manny Leiber mı? O bir sineği bile öldüremez. Safi palavradır o."</p>

  <p class="calibre">"Bir tek sineği öldürdüğünü farz et, bir kez olsun boş laf etmediğini. Stüdyonun başı şu anda o, değil mi? Eh, bir iki inik lastik, birkaç gevşek cıvata ve bam! Koca bir stüdyo ömür boyu kucağına düşüyor!"</p>

  <p class="calibre">"Mantıklı görünüyor."</p>

  <p class="calibre">"Ama bunu yapan adamı bulabilsek, bize kanıtlardı. Tamam evlat, başka?"</p>

  <p class="calibre">"Yirmi yıl öncesinin yerel gazetelerini kontrol edip ne var ne yok bir bakmalı. Sen de stüdyonun etrafında biraz avlanabilirsen, rahatsız etmeden yani."</p>

  <p class="calibre">"Bu düz tabanlarla mı? Sanırım stüdyonun kapısındaki nöbetçiyi tanıyorum. Yıllar önce Metro'da çalışırdı. Bert'i içeri alıp çenesini tutabilir. Başka?"</p>

  <p class="calibre">Bir liste verdim. Marangozhane. Mezarlık duvarı. Ve Roy'la benim çalışmayı planladığımız Green Town'daki ev; Roy şu anda orada olabilirdi.</p>

  <p class="calibre">"Roy hâlâ orda olmalı, hayvanlarını çalmayı bekliyordun Hem dediklerin doğruysa, adam öldürme, cinayet filan, Roy'u derhal burdan uçurmamız lazım. Eğer stüdyodakiler bu gece Sahne 13'e gider de Roy'un kâğıt hamurundan vücudu çaldıktan sonra gizlediği o kutuyu bulurlarsa, ona neler yapmazlar ki?!"</p>

  <p class="calibre">Crumley homurdandı. "Benden sırf Roy'u tekrar işe aldırmamı değil, hayatta kalmasını sağlamamı da istiyorsun anlaşılan?"</p>

  <p class="calibre">"Öyle deme!"</p>

  <p class="calibre">"Neden? Bütün top sahasına yayılmışsınız, atıcıyı oynuyorsunuz, topu yakalamaya koşan ve elinden düşüren de sizsiniz. Roy'u nasıl yakalayacağım söyler misin? Elimde kelebek ağı ve kedi mamasıyla setlerde dolaşarak mı? Stüdyodaki dostların Roy'u tanıyor, ben tanımıyorum. Ben daha boğa kapısından çıkmadan onu ezebilirler. Bana bir tek başlama noktası gösterse-ne!"</p>

  <p class="calibre">"Canavar. Onun kim olduğunu öğrenebilirsek, Roy'un o kil büstü yaptığı için neden kovulduğunu da öğrenebiliriz."</p>

  <p class="calibre">"Peki, tamam. Canavar hakkında başka ne biliyorsun?"</p>

  <p class="calibre">"Mezarlığa girdiğini gördük. Roy onu takip etti ama bana ne gördüğünü, Canavar'ın neler çevirdiğini bir türlü söylemedi. Belki de, belki de, Arbuthnot'ın kâğıt hamurundan suretini duvarın üstüne koyan Canavar'dır - şantaj yapmak için insanlara not gönderen de!"</p>

  <p class="calibre">"Fazla uçtun!" Crumley kel kafasını elleriyle ovaladı. "Canavar'ın kim olduğunu bul, merdiveni nerden aldığını, Arbuthnot'ın sureti kâğıt hamurundan cesedi nasıl yaptığını sor! Vay vay!" Crumley'nin gözleri parladı.</p>

  <p class="calibre">Mutfağa koşup biraz daha bira getirdi.</p>

  <p class="calibre">İçtik; bir baba şefkatiyle bana bakıyordu. "Aklıma geldi de... seni bu evde tekrar görmek ne güzel."</p>

  <p class="calibre">"Hay Allah, romanın nasıl gidiyor diye sormadım bile," dedim.</p>

  <p class="calibre">"Ölüm Rüzgârı mı?"</p>

  <p class="calibre">"Sana verdiğim isim bu değildi!" ,</p>

  <p class="calibre">"Senin bulduğun isim fazla iyiydi. Geri veriyorum. Ölüm Rüzgârı gelecek hafta yayınlanacak."</p>

  <p class="calibre">Crumley'nin ellerine sarıldım.</p>

  <p class="calibre">"Crumb! Aman Allahım! Basardın! Şampanyan var mı?"</p>

  <p class="calibre">Gidip buzdolabına baktık.</p>

  <p class="calibre">"Birayla cini Waring blender'ında karıştırırsan, şampanya olur mu?"</p>

  <p class="calibre">"Bir deneyelim."</p>

  <p class="calibre">Denedik.</p>

  <p class="calibre"><br /></p>

  <h2 class="sgc1" id="sigil_toc_id_23">-24-</h2>

  <p class="calibre">Telefon çaldı.</p>

  <p class="calibre">"Sana," dedi Crumley.</p>

  <p class="calibre">"Çok şükür!" Telefonu kaptım. "Roy!"</p>

  <p class="calibre">Roy, "Yaşamak istemiyorum," dedi. "Tanrım, çok korkunç. Delirmeden önce buraya gel. Sahne 13."</p>

  <p class="calibre">Ve kapattı.</p>

  <p class="calibre">"Crumley!" dedim.</p>

  <p class="calibre">Crumley beni arabasına götürdü.</p>

  <p class="calibre">Bindik. Yola koyulduk. Dişlerimi birbirinden ayıramıyordum. Dizlerime öyle sıkı sarılmıştım ki kan dolaşımım durmuştu.</p>

  <p class="calibre">Stüdyonun kapısında Crumley'ye, "Sen bekleme," dedim. "Bir saat sonra seni arar bildiririm..."</p>

  <p class="calibre">İnip kapıya yürüdüm. Sahne 13'ün yakınında bir telefon kulübesi buldum ve bir taksi çağırıp yüz metre ileride, Sahne 9'un önünde beklemesini söyledim. Ve Sahne 13'ün kapısından içeri girdim. Karanlığa ve kaosa adım attım.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_24">-25-</h2>

  <p class="calibre"><span style="font-size: 1em;">Yüreğimi altüst eden yüzlerce şey gördüm.</span><br /></p>

  <p class="calibre">Maskeler, kurukafalar, samandan bacak kemikleri, kaburgalar, Hayalet'in kurukafa yüzleri, hepsi talan edilmiş ve bir delilik nöbeti içinde sahnede oraya buraya fırlatılmıştı.</p>

  <p class="calibre">İleride, bir savaş, bir yok olma, kendi tozunun toprağının içine gömülmüştü.</p>

  <p class="calibre">Roy'un örümcek kasabaları ve böcek şehirleri ayaklar altında çiğnenmişti. Hayvanlarının bağırsakları dökülmüş, kafaları kesilmiş, parçalanmış ve kendi plastik etlerinin içine gömülmüştü.</p>

  <p class="calibre">Yıkıntılar arasında ilerledim, sanki bir gece bombardımanı minyatür çatılara, kulelere, Liliput'lu insancıkların üstüne felaket yağdırmış gibi her şey etrafa saçılmıştı. Roma dev bir Attila tarafından yıkılmıştı. İskenderiye'deki büyük kütüphane yanmamıştı ama minicik kitapçıkları, sinekkuşlarının kanatları gibi kum tepelerinin üstünde öbek öbek yatıyordu. Paris duman içindeydi. Londra'nın karnı deşilmişti. Dev bir Napolyon Moskova'yı dümdüz etmişti sonsuza dek. Sonuç olarak, günde on dört saat, haftanın yedi günü olmak üzere beş yıllık çalışmanın ürünü, bozuk para gibi harcanmıştı! Beş dakika içinde!</p>

  <p class="calibre">Roy! diye düşündüm, bunu görmemen lazım.</p>

  <p class="calibre">Ama görmüştü.</p>

  <p class="calibre">Yenik düşmüş savaş meydanlarından ve harap olmuş köylerin arasından ilerlerken dipteki duvarın üstünde bir gölge gördüm.</p>

  <p class="calibre">Beş yaşındayken gittiğim Operadaki Hayalet filminden bir gölgeydi bu. Filmde birkaç balerin, sahnenin arkasında, fırıl fırıl dönerken donakalmış, bakmış, çığlık atıp kaçmışlardı. Çünkü sahnenin yukarısında, kum torbası gibi asılmış halde, gece bekçisinin cesedini görmüşlerdi, ağır ağır dönüyordu, orada, yüksekte. O filmin hatırası, o sahnenin, balerinlerin, gölgelerde asili duran adamın hatırası hiç silinmemişti aklımdan. Ve şimdi, bu sesli sahnenin kuzey kanadının dibinde, uzun bir örümcek ipinin ucunda bir nesne sallanıyordu. Boş duvarın üstüne kocaman, beş metrelik bir gölge düşüyordu, o eski ve korkunç filmden bir sahne gibi.</p>

  <p class="calibre">Aman Allahım, diye fısıldadım. Olamaz!</p>

  <p class="calibre">Olmuştu.</p>

  <p class="calibre">Roy'un gelişini hayal ettim, şokunu, feryadını, boğucu umutsuzluğunu, ardından öfkesini, beni aradıktan sonra yenilenen, her yanını saran, galip gelen öfkesini. Sonra çılgınca bir ip arayışını, büküp çektiğini ve nihayet: ayağının altından kayan toprak ve huzurlu sallanış. Cüceleri, minik yaratıkları, canları, ciğerleri olmadan yaşayamazdı o. Hepsini yeniden yapmak için yaşlanmıştı artık.</p>

  <p class="calibre">"Roy," diye fısıldadım, "bu sen olamazsın! Sen hep yaşamak isterdin."</p>

  <p class="calibre">Ama Roy'un vücudu ağır ağır dönüyordu, gölgeler içinde, yüksekte. Hayvanlarım katledildi, diyordu.</p>

  <p class="calibre">Hiç yaşamamışlardı ki!</p>

  <p class="calibre">O zaman, diye fısıldadı Roy, ben de hiç yaşamadım.</p>

  <p class="calibre">"Roy," dedim, "beni dünyada yalnız bırakır mıydın?" Belki.</p>

  <p class="calibre">"Ama birinin seni asmasına izin vermezdin!?"</p>

  <p class="calibre">Olabilir.</p>

  <p class="calibre">Öyleyse, neden hâlâ ordasın? Neden seni hâlâ aşağı indirmediler?</p>

  <p class="calibre">Yani?</p>

  <p class="calibre">Yeni öldün. Henüz bulmadılar. İlk gören benim!</p>

  <p class="calibre">Ayağına, bacağına dokunmaya can atıyordum, Roy olduğundan emin olmak için. Tabuttaki kâğıt hamurundan adam geldi aklıma.</p>

  <p class="calibre">Elimi uzattım dokunmak için... ama o zaman...</p>

  <p class="calibre">Çalışma masasının üstünde, en son ve en büyük eserinin gizlendiği heykel tezgâhı duruyordu: Canavar, gece yarısı Derby'den çıkan Dev, duvarın ötesindeki ve sokağın karşısındaki kiliseye giren Yaratık.</p>

  <p class="calibre">Biri eline bir çekiç almış, defalarca vurmuştu.</p>

  <p class="calibre">Yüzü, başı, kafatası şekilsiz bir öbek haline gelene kadar dövülüp ezilmişti.</p>

  <p class="calibre">Ulu Tanrım, diye fısıldadım.</p>

  <p class="calibre">Roy'un canına kıymasına sebep olan son suçu bu muydu?</p>

  <p class="calibre">Yoksa canına kıyan kişi gölgelere gizlenip Roy'u yıkılmış şehirlerinin arasında kıstırmış ve ipe mi çekmişti?</p>

  <p class="calibre">Titredim. Sonra kulak kabarttım.</p>

  <p class="calibre">Sahne kapısının sonuna kadar açıldığını duydum.</p>

  <p class="calibre">Ayakkabılarımı çıkarıp sessizce koştum saklanmak için.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_25">-26-</h2>

  <p class="calibre"><span style="font-size: 1em;">Gelen, cerrah-tıbbiyeci-hekim, yüce kürtajcı, rütbesi elinden alınmış iğneci yüce-rahip doktordu.</span><br /></p>

  <p class="calibre">Dok Phillips sahnenin uzak ucundan ışığa doğru süzüldü, etrafına bakındı, yıkıntıları gördü, sonra yukarıda asılı cesedi buldu, başını salladı, sanki bu ölüm gündelik bir felaketmiş gibi. Bir iki adım attı, yıkılmış şehirleri sanki birer çöp parçası, gereksiz birer paçavraymış gibi tekmeleyerek. Bunu görünce bir küfür çıktı boğazımdan. Elimi ağzıma bastırıp gölgelere doğru geriledim.</p>

  <p class="calibre">Set duvarındaki bir çatlaktan içeri baktım.</p>

  <p class="calibre">Doktor donmuş kalmıştı. Ormanın açıklık yerindeki bir geyik gibi çelik kenarlı gözlüklerinden bakışlar fırlattı, hem burnunu hem gözlerini kullanıyordu. Kulakları tıraşlı kafasının iki yanında oynuyordu. Başını salladı. Kımıldandı, Paris'i iterek, Londra'yı devirerek, havada asılı duran korkunç şeyin yanına geldi, incelemek için...</p>

  <p class="calibre">Elinde bir neşter parıldadı. Bir dekor sandığını çekti, açtı, asılı vücudun altına itti, bir sandalye kapıp üstüne çıktı, ve Roy'un boynunun üstündeki ipi kesti.</p>

  <p class="calibre">Tok bir ses çıktı Roy sandığa çarptığında.</p>

  <p class="calibre">Yine bir inilti koyuverdim. Bu sefer duyup geleceğinden emindim, elinde soğuk, çelik bir tebessüm. Elimi sıkıca ağzıma kapadım.</p>

  <p class="calibre">Sandalyeden atlayıp cesedi incelemek üzere eğildi.</p>

  <p class="calibre">Dış kapı bam diye açıldı. Ayak ve insan sesleri yankılandı.</p>

  <p class="calibre">Temizlikçiler gelmişti, her günkü saatleri miydi, yoksa o mu çağırmıştı bilmiyordum.</p>

  <p class="calibre">Dok kapağı güm diye kapadı.</p>

  <p class="calibre">Eklemlerimi ısırıp parmaklarımı ağzıma tıkadım boğazımdan yükselen sesleri saklamak için.</p>

  <p class="calibre">Sandığın kilidi kapandı. Doktor işaret etti.</p>

  <p class="calibre">İşçiler ellerinde süpürge ve küreklerle seti geçip Atina'nın taşlarını, Elhamra'nın duvarlarını, İskenderiye'nin kütüphanelerini ve Bombay'ın Krişna tapınaklarını toplayıp bir çöp yığını haline getirdiler.</p>

  <p class="calibre">Roy Holdstrom'un hayatı boyunca yaptığı şeyleri temizleyip götürmeleri yirmi dakika sürdü, onunla beraber, gıcırdayan bir sedyenin üstünde arkadaşımın eğri büğrü ve görünmez cesedinin yattığı sandığı da taşıyıp gittiler.</p>

  <p class="calibre">Doktor kapıyı son kez çarpıp çıktığında canhıraş bir çığlık attım, gecenin, ölümün, lanet olası doktorun, kaybolan adamların arkasından. Yumruklarım havada, vurmak için koştum ve durdum, gözlerim yaşlarla dolu. Ancak sarsıla sarsıla ağlamayı kestiğim zaman inanılmaz bir şeyi fark ettim.</p>

  <p class="calibre">Sahnenin kuzey duvarına yaslanmış bir yığın birbirine bakan kapı girişi cephesi vardı, tıpkı Roy'la benim önceki gün aralarından geçtiğimiz çerçeve ve kapılar gibi.</p>

  <p class="calibre">İlk girişin ortasında tanıdık, küçük bir kutu duruyordu. Sanki oraya kazara bırakılmış gibiydi. Bir hediye olarak orda durduğunu biliyordum.</p>

  <p class="calibre">Roy!</p>

  <p class="calibre">İleri atılıp durdum, kutuya bakarak, dokunmaya can atarak. Fısıl fısıl - tıpır tıpır.</p>

  <p class="calibre">İçindeki her neyse hışırdıyordu.</p>

  <p class="calibre">Orda mısın, yağmur altındaki duvarın üstündeki merdivenin tepesindeki vücut?</p>

  <p class="calibre">Fısıl fısıl, tıpır tıpır, mırıl mırıl.</p>

  <p class="calibre">Kahrolası, diye düşündüm, senden hiç kurtulamayacak mıyım!?</p>

  <p class="calibre">Kutuyu kapıp koşmaya başladım.</p>

  <p class="calibre">Dış kapıya vardım ve kusuverdim.</p>

  <p class="calibre">Gözlerim kapalı, ağzımı sildim sonra yavaşça kapıyı açtım.</p>

  <p class="calibre">Yolun ta ilerisinde işçiler marangozhaneye ve büyük, demirden yakma-makinesine giden köşeyi dönüyorlardı.</p>

  <p class="calibre">Dok Phillips arkalarında sessiz direktifler veriyordu.</p>

  <p class="calibre">Ürperdim. Beş dakika sonra gelmiş olsam, tam Roy'un cesedini ve yıkılmış dünya şehirlerini bulduğu ana rastlayabilirdim. Roy'unkiyle beraber benim cesedim de sandığa girmiş olacaktı!</p>

  <p class="calibre">Taksi Sahne 9'un arkasında bekliyordu.</p>

  <p class="calibre">Yakında bir telefon kulübesi vardı. Sendeleyerek girdim, bir jeton attım, polisi aradım. Bir ses cevap verdi. "Efendim? Alo, alo?"</p>

  <p class="calibre">Kulübede sarhoş gibi sallandım, ahizeye ölü bir yılanmış gibi bakarak.</p>

  <p class="calibre">Ne diyebilirdim ki? Bir sesli sahnenin temizlenip boşaltıldığını mı? Şu anda, devriye arabaları sirenleriyle varmadan çok önce, bir yakma-makinesinin çalıştığını mı?</p>

  <p class="calibre">Peki sonra? Burada yalnız başıma, zırhsız, silahsız, kanıtsız?</p>

  <p class="calibre">Kovulmuş, belki de ölmüş olarak o duvarın arkasındaki mezarlara sonsuza dek havale olmuş bendeniz...</p>

  <p class="calibre">Hayır!</p>

  <p class="calibre">Bir çığlık attım. Biri çekiçle kafama vuruyordu, kafatasım kızıl bir kil yığınına dönene, Canavar'ın eti gibi paramparça olana kadar. Ben dışarı çıkmaya uğraşırken, biri beni tabutun içine çekiyor, kendi korkumla boğuluyordum, camı ne kadar yumruklasam da.</p>

  <p class="calibre">Telefon kulübesinin kapısı açıldı.</p>

  <p class="calibre">"Ters yönde itiyordunuz!" dedi taksi şoförü.</p>

  <p class="calibre">Deli gibi güldüm ve kendimi ona bıraktım.</p>

  <p class="calibre">"Bir şey unuttunuz."</p>

  <p class="calibre">Bana kutuyu getirdi, kulübede yere düşmüştü.</p>

  <p class="calibre">Fısıl fısıl, hışır hışır, tıpır tıpır.</p>

  <p class="calibre">"Ha, evet," dedim. "Şu."</p>

  <p class="calibre">Stüdyodan çıkarken arka koltuğa uzandım. Dışardaki ilk köşeye gelince şoför sordu. "Ne tarafa döneyim?"</p>

  <p class="calibre">"Sola." Bileğimi ısırdım. Şoför dikiz aynasından bana bakıyordu.</p>

  <p class="calibre">"Hay Allah," dedi, "çok kötü görünüyorsunuz. Hasta mısınız?"</p>

  <p class="calibre">Hayır anlamında başımı salladım.</p>

  <p class="calibre">"Biri mi öldü?" diye tahminde bulundu.</p>

  <p class="calibre">"Evet, öldü."</p>

  <p class="calibre">"Western Caddesi'ne geldik. Kuzeye mi gideyim?"</p>

  <p class="calibre">"Güneye." Roy'un 54. Cadde'deki dairesine. Peki sonra? İçeri girince, sevgili doktorun losyonunu koklamayacak mıydım, görünmeyen bir perde gibi havada asılı duran? Ve, karanlık bir koridordan eşyalar taşıyan işçiler beni de dökük bir mobilya parçası gibi götürmeyecek miydiler?</p>

  <p class="calibre">Tir tir titriyordum, ne zaman büyüyeceğimi merak ederek. İç organlarıma kulak verdim:</p>

  <p class="calibre">Kırılan cam sesleri.</p>

  <p class="calibre">Annemle babam öleli uzun zaman olmuştu, ölümleri o kadar zor gelmemişti.</p>

  <p class="calibre">Ama Roy? Hiç bu kadar büyük bir korku yaşayacağımı hayal etmemiştim, içinde boğulacak kadar derin bir keder.</p>

  <p class="calibre">Şimdi stüdyoya gitmeye korkuyordum. Bütün o birbirine çivilenmiş ülkelerin çılgın binaları üstüme yıkılıp beni ezecek gibime geliyordu. Güneydeki plantasyonları, manyak akrabalar ve kırık aynalarla dolu Illinois çatı katlarını, her dolabın içinde çerçeveye gerilmiş arkadaşları düşündüm.</p>

  <p class="calibre">Gece yarısı hediyesi, içinde kâğıt hamurundan vücut ve ölümle çıldırmış yüzün olduğu oyuncak kutu, yerde yatıyordu.</p>

  <p class="calibre">Hışır hışır, tıpır tıpır, fısıl fısıl.</p>

  <p class="calibre">Göğsüme yıldırım düşmüş gibi oldu.</p>

  <p class="calibre">"Hayır, şoför bey!" dedim. "Burdan dönün. Okyanusa. Denize."</p>

  <p class="calibre">Crumley ön kapıyı açtı, yüzümü inceledi ve telefona gitti.</p>

  <p class="calibre">"Şu izni beş gün yap," dedi.</p>

  <p class="calibre">Koca bir bardak votkayla geri geldi, bahçede oturmuş, temiz tuzlu havadan derin derin soluyor, yıldızları görmeye çalışıyordum, ama çok sis vardı. Kucağımdaki kutuya baktı, elimi tuttu, bardağı avucuma yerleştirdi ve ağzıma götürdü.</p>

  <p class="calibre">"İç şunu," dedi yavaşça, "sonra seni yatıralım. Sabaha konuşuruz. Bu ne?"</p>

  <p class="calibre">"Sakla onu," dedim. "Biri burda olduğunu bilse, ikimiz de ölürüz."</p>

  <p class="calibre">"Ne ki bu?"</p>

  <p class="calibre">"Ölüm, sanırım."</p>

  <p class="calibre">Crumley karton kutuyu aldı. Kutu kıpırdadı, hışırdadı, fısıldadı.</p>

  <p class="calibre">Crumley kapağı kaldırıp içine baktı. Tuhaf, kâğıt hamurundan bir şeyde ona baktı içerden.</p>

  <p class="calibre">Crumley, "Maximus Stüdyoları'nın eski patronu bu mu?" dedi.</p>

  <p class="calibre">"Evet," dedim.</p>

  <p class="calibre">Crumley yüzü biraz daha inceledi ve sessizce başını salladı. "Ölüm sahiden."</p>

  <p class="calibre">Kapağı kapattı. Kutunun içindeki ağırlık kıpırdandı, hışırdarken "uyku" gibi bir şeyler fısıldadı.</p>

  <p class="calibre">Yo! diye düşündüm, uyumak istemiyorum!</p>

  <p class="calibre"><br /></p>

  <h2 class="sgc1" id="sigil_toc_id_26">-27-</h2>

  <p class="calibre"><br class="calibre1" /></p>

  <p class="calibre">Sabahleyin konuştuk.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_27">-28-</h2>

  <p class="calibre"><span style="font-size: 1em;">Öğle vakti Crumley beni Roy'un Western, 54. Cadde'deki apartmanının önünde bıraktı. Dikkatle yüzümü inceledi. "Adın ne?"</span><br /></p>

  <p class="calibre">"Kimliğimi söylemeyi reddediyorum."</p>

  <p class="calibre">"Beklememi istiyor musun?"</p>

  <p class="calibre">"Sen git. Bir an önce stüdyoya gidip etrafı kolaçan etsen daha iyi. Beraber görülmememiz lazım zaten. Liste ve harita yanında mı?"</p>

  <p class="calibre">"Tam surda." Crumley alnını gösterdi.</p>

  <p class="calibre">"Bir saat sonra orda ol. Büyükannemlerin evinde. Üst katta."</p>

  <p class="calibre">"Hey gidi büyükanne."</p>

  <p class="calibre">"Crumley?"</p>

  <p class="calibre">"Ne?"</p>

  <p class="calibre">"Seni seviyorum."</p>

  <p class="calibre">"Cennete gitmeni sağlamaz."</p>

  <p class="calibre">"Hayır," dedim, "ama dün geceyi geçirmemi sağladı."</p>

  <p class="calibre">Crumley sürdü gitti.</p>

  <p class="calibre">İçeri girdim.</p>

  <p class="calibre">Dün geceki önsezim doğru çıkmıştı.</p>

  <p class="calibre">Eğer Roy'un minyatür şehirleri harap edilmiş ve Canavar'ı döve döve kanlı bir kil yığınına dönmüşse...</p>

  <p class="calibre">Hol doktorun losyonu kokuyordu.</p>

  <p class="calibre">Roy'un daire kapısı aralıktı.</p>

  <p class="calibre">Dairesinin barsakları deşilmişti.</p>

  <p class="calibre">"Aman Allahım," diye fısıldadım, odaların ortasında durup etrafıma bakınarak. "Sovyet Rusya. Tarih yeniden yazıldı."</p>

  <p class="calibre">Çünkü Roy hiç varolmamış gibiydi. Bu gece kütüphanelerde kitaplar yırtılıp yeniden birleştirilecekti, Roy Holdstrom'un adı sonsuza dek şilinsin, üzücü bir söylenti, bir hayal ürünü gibi yok olup gitsin diye.</p>

  <p class="calibre">Ne kitap kalmıştı, ne resim, ne masa, ne çöp kutusunda kağıt.</p>

  <p class="calibre">Tuvalet kâğıtları bile çıkarılmıştı. Ecza dolabı tamtakırdı. Yatağın altında ayakkabı filan yoktu. Yatak yoktu. Daktilo yoktu. Dolaplar boştu. Ne dinozorlar vardı, ne dinozor resimleri.</p>

  <p class="calibre">Daire saatler önce süpürgelenmiş, ovulmuş, kaliteli cila ile cilalanmıştı.</p>

  <p class="calibre">Bir öfke alevi sesli sahneyi kavurmuş, Babil'ini, Asur'unu, Abu Simbel'ini alaşağı etmişti.</p>

  <p class="calibre">Buradaysa bir temizlik alevi son hatıra zerresine, sön nefes kalıntısına kadar her şeyi silip süpürmüştü.</p>

  <p class="calibre">"Allahım, ne korkunç, değil mi?" dedi arkamdan bir ses.</p>

  <p class="calibre">Kapıda genç bir adam duruyordu. Üstünde çok giyilmiş bir ressam gömleği, parmaklarında boya lekeleri vardı, yüzünün sol yanında da. Saçı taranmamış gibiydi, gözlerinde hayvansı bir yabanilik vardı, hep karanlıkta çalışan, sadece ara sıra şafakta dışarı çıkan bir yaratık gibi.</p>

  <p class="calibre">"Burda kalmasan daha iyi. Geri gelebilirler."</p>

  <p class="calibre">"Bi dakka," dedim. "Seni tanıyorum, di mi? Roy'un arkadaşı... Tom..."</p>

  <p class="calibre">"Shipway. Çıksak iyi olur. Deli gibiydiler. Hadi gel."</p>

  <p class="calibre">"Tom Shipway'in peşinden boş daireden çıktım.</p>

  <p class="calibre">İki ayrı anahtarla kapısının kilidini açtı. "Hazır mısın? İleri!"</p>

  <p class="calibre">İçeri atladım.</p>

  <p class="calibre">Kapıyı çarpıp sırtını dayadı. "Ev sahibesi! Onun görmesine izin veremem!"</p>

  <p class="calibre">"Neyi?" Etrafıma baktım.</p>

  <p class="calibre">Kaptan Nemo'nun sualtı odasındaydık, denizaltı kamaralarında, makine dairelerinde.</p>

  <p class="calibre">"Vay canına!" diye bağırdım.</p>

  <p class="calibre">Tom Shipway ışıldadı. "Güzel, di mi?"</p>

  <p class="calibre">"Güzel mi, inanılmaz!"</p>

  <p class="calibre">"Seveceğini biliyordum. Roy bana hikâyelerini vermişti. Mars. Atlantis. Bir de Jules Verne hakkında yazdığın şey. Harika, di mi?"</p>

  <p class="calibre">Elini salladı; yürüdüm, gördüm, dokundum. Büyük, kırmızı kadife kaplı Viktorya sandalyeleri, pirinç işlemeli, geminin tabanına zincirli. Tavandan sarkan pırıl pırıl periskop. Ortada, dev borularıyla org. Ve az ötede oval bir denizaltı lombozu haline getirilmiş bir pencere, arkasındaysa boy boy, rengârenk yüzen tropikal balıklar.</p>

  <p class="calibre">"Bak!" dedi Tom Shipway. "Hadisene!"</p>

  <p class="calibre">Eğilip periskopa baktım.</p>

  <p class="calibre">"Çalışıyor!" dedim. "Su altındayız! Veya onun gibi bir şey! Bütün bunları sen mi yaptın? Bir dâhisin."</p>

  <p class="calibre">"Evet."</p>

  <p class="calibre">"Peki, ev sahiben dairesine bunları yaptığını biliyor mu?"</p>

  <p class="calibre">"Bilse beni öldürür. Hiç içeri sokmuyorum onu."</p>

  <p class="calibre">Shipway duvardaki bir düğmeye dokundu.</p>

  <p class="calibre">Ötede, yeşil denizin içinde gölgeler kıpırdadı.</p>

  <p class="calibre">Dev bir örümcek yansıdı duvara, bir şeyler çiğneyerek.</p>

  <p class="calibre">"Ahtapot! Nemo'nun düşmanı! Pes doğrusu!"</p>

  <p class="calibre">"Ya, böyle işte. Otursana. Neler oluyor? Roy nerde? Kim bu it gibi içeri girip sırtlan gibi giden herifler?"</p>

  <p class="calibre">"Roy? Ya, evet." Ağırlığı tekrar çöktü üstüme. Lök gibi oturdum. "Allahım. Roy. Dün gece burda ne oldu?"</p>

  <p class="calibre">Shipway sessizce odada dolaştı, hatırladıklarını taklit ederek.</p>

  <p class="calibre">"Hiç seneler önce Los Angeles'ta kol gezen Rick Orsatti'yi gördün mü? Hani şu haraççıyı?"</p>

  <p class="calibre">"Çetesiyle gezerdi hani..."</p>

  <p class="calibre">"İşte o. Bir keresinde, yıllar önce, akşamleyin, şehrin öbür tarafında bir sokaktan çıkarken siyahlar giymiş altı adam görmüştüm, bir de liderleri, deri veya ipekler giymiş lüks fareler gibi yürüyorlardı, hepsi cenaze rengi, saçları yağla arkaya taranmış, yüzleri kireç beyazı. Susamuru demek daha doğru, siyah kokarcalar. Sessiz, kıvıl kıvıl, yılan gibi, tehlikeli, düşmanca, bacadan çıkan kara dumanlar gibi. Dün gece de böyleydi işte. Bir de öyle keskin bir parfüm kokusu vardı ki kapının altından sızıyordu."</p>

  <p class="calibre">Dok Phillips!</p>

  <p class="calibre">"... dışarı baktım, o iri, kara lağım farelerinin ellerinde dosyalar, dinozorlar, büstler, fotoğraflar taşıyarak holden çıktıklarını gördüm. Küçük gözleriyle yan yan bana baktılar. Kapıyı kapayıp delikten bakmaya devam ettim, siyah lastik pabuçlarla koşuşturuyorlardı. Yarım saat kadar girdiler çıktılar. Sonra fısıltılar kesildi. Kapıyı açınca boş bir koridor çıktı karşıma, bir de o lanet losyonun kokusu. Bu herifler Roy'u öldürdüler mi yoksa?"</p>

  <p class="calibre">Titredim. "Niye öyle dedin?"</p>

  <p class="calibre">"Cenazeciye benziyorlardı da ondan. Roy'un dairesini öldüren Roy'un cenazesini de kaldırır, di mi? Hey," Shipley sustu, yüzüme baktı. "Bilerek söylemedim - ama yoksa Roy -?"</p>

  <p class="calibre">"Öldü mü? Evet. Hayır. Belki. Roy kadar canlı biri kolay kolay ölmez!"</p>

  <p class="calibre">Ona Sahne 13'ü, viran şehirleri, asılı vücudu anlattım.</p>

  <p class="calibre">"Roy bunu yapmazdı."</p>

  <p class="calibre">"Belki başka biri yaptı."</p>

  <p class="calibre">"Roy hiçbir orospu çocuğuna meydan vermezdi. Kahretsin." Ve bir gözyaşı yuvarlandı Tom Shipway'in gözünden. "Roy'u tanırım! İlk denizaltımı yapmama yardım etmişti. Bak!"</p>

  <p class="calibre">Duvarda minyatür bir Nautilus duruyordu, yetmiş beş cm uzunluğunda, liseli bir sanat öğrencisinin rüyası.</p>

  <p class="calibre">"Roy ölmüş olamaz, di mi?"</p>

  <p class="calibre">O anda bir telefon çaldı Nemo'nun sualtı kamaralarından birinde.</p>

  <p class="calibre">Shipway kocaman bir deniz kabuğunu kaldırdı. Güldüm, sonra sustum.</p>

  <p class="calibre">"Evet?" dedi telefona, sonra, "kimsiniz?"</p>

  <p class="calibre">Telefonu kaptım elinden. Ahizeye bağırdım: hayata bir çığlık. Birinin nefes alışını işittim, uzaktan.</p>

  <p class="calibre">"Roy!"</p>

  <p class="calibre">Klik. Sessizlik. Vızzz.</p>

  <p class="calibre">Ahizeyi deli gibi salladım, soluk soluğa.</p>

  <p class="calibre">"Roy mu?" dedi Shipway.</p>

  <p class="calibre">"Nefesi."</p>

  <p class="calibre">"Lanet olsun! Nefesten ne anlaşılır ki? Nerden?"</p>

  <p class="calibre">Telefonu güm diye yerine koydum, öylece durdum, gözlerim kapalı. Sonra yine kapıp deniz kabuğunun öbür yanından çevirmeye çalıştım.</p>

  <p class="calibre">"Bu lanet şey nasıl çalışıyor!" diye haykırdım.</p>

  <p class="calibre">"Kimi arıyorsun?"</p>

  <p class="calibre">"Bir taksi."</p>

  <p class="calibre">"Nereye gidicen? Ben götürürüm."</p>

  <p class="calibre">"Illinois, Green Town'a."</p>

  <p class="calibre">"İki bin mil uzakta orası!"</p>

  <p class="calibre">"O zaman," dedim, şaşkın, kabuğu yerine koydum, "hemen yola çıksak iyi olur."</p>

  <p class="calibre"><br /></p>

  <h2 class="sgc1" id="sigil_toc_id_28">-29-</h2>

  <p class="calibre"><span style="font-size: 1em;">Tom Shipway beni stüdyoya bıraktı. .</span><br /></p>

  <p class="calibre">Saat ikiden biraz sonra Green Town'a girdim. Bütün kasaba beyaza boyanmıştı, gelip kapılara vurmamı, dantel perdeli pencerelerden içeri bakmamı bekliyordu. Çiçek tozlan rüzgârda savruluyordu, çoktan ölmüş büyükannemin evine giden kaldırımda yürürken. Basamakları tırmanırken çatıdan kuşlar uçtu.</p>

  <p class="calibre">Renkli camlı ön kapıya vururken yaşlar doldu gözüme.</p>

  <p class="calibre">Uzun bir sessizlik oldu. Yanlış bir şey yaptığımın farkına vardım. Çocuklar, başka çocukları oynamaya çağırdıkları zaman kapıya vurmazlar. Bahçeye doğru geriledim, küçük bir taş parçası buldum ve hızla evin yan tarafına fırlattım.</p>

  <p class="calibre">Sessizlik. Ev Kasım güneşinde sessizce duruyordu.</p>

  <p class="calibre">"Ne yani?" diye sordum yüksek -pencereye. "Sahiden öldü mü?"</p>

  <p class="calibre">Ön kapı açıldı. Bir gölge durdu, dışarı baktı.</p>

  <p class="calibre">"Sen misin!" diye bağırdım. Sundurmayı sendeleyerek geçtim. Kafesli kapı açılırken yine bağırdım. "Sen misin?" Ve Elmo Crumley'nin kollarına yığıldım.</p>

  <p class="calibre">"Evet," dedi beni tutarak. "Aradığın bensem."</p>

  <p class="calibre">Beni içeri çekip kapıyı kapatırken anlaşılmaz sesler çıkardım. "Hey, sakin ol biraz." Kolumu tutup sarstı.</p>

  <p class="calibre">Gözüklerimdeki buğudan yüzünü güçlükle görebiliyordum. "Sen ne arıyorsun burda?"</p>

  <p class="calibre">"Gelmemi sen söyledin. Etrafı kolaçan et, bakın, sonra beni bur-da bekle demedin mi? Yo, hatırlamıyorsun. Hay Allah, doğru dürüst bir şey yok mu bu evde?"</p>

  <p class="calibre">Crumley buzdolabını karıştırdı, bana fıstık ezmeli bisküvi ve bir bardak süt bulup getirdi. Öylece oturdum, çiğneyerek, yutarak ve defalarca, "geldiğin için sağol," diyerek.</p>

  <p class="calibre">"Kes sesini," dedi Crumley. "Belli ki sinirlerin harap olmuş. Peki ne bok yiyicez şimdi? Hiçbir şey olmamış gibi davranıcaz. Kimse Roy'un cesedini gördüğünü bilmiyor, veya cesedi olduğunu sandığın şeyi, di mi? Programın ne?"</p>

  <p class="calibre">"Şu anda yeni bir projeye başlamam gerekiyor aslında. Transfer edildim. Canavar filmi yok artık. Fritz ve İsa'yla çalışıyorum."</p>

  <p class="calibre">Crumley güldü. "Filmin adını bu koymalılar. Salak bir turist gibi biraz daha dolaşayım ister misin?"</p>

  <p class="calibre">"Bul onu Crumley. Eğer Roy'un gerçekten öldüğüne inansam çıldırırım. Roy ölmediyse, korkusundan saklanıyor demektir. Biri kalkıp gerçekten öldürmeden önce, onu daha da korkutup saklandığı yerden çıkarman lazım. Veya, veya - şu anda sahiden ölmüşse, biri öldürdü demektir. Kendini asacak adam değildir o, asla. Öyleyse katili burda olmalı. Öyleyse katili bul. Canavar'ın kil kafasını yok eden, kızıl kilden kafatasını parçalayan, sonra da Roy'a rastlayıp onu ipe çeken herifi. Öyle veya böyle, çok geç olmadan Roy'u bul Crumley. Veya Roy öldüyse, lanet olası katili bul."</p>

  <p class="calibre">"Seçenekler birbirinden harika."</p>

  <p class="calibre">"İmza toplama acentalarını denesen? Belki içlerinden biri Clarence'ı tanır, soyadını, adresini bilir. Clarence. Sonra Brown Derby'yi dene. O metrdotel benim gibileriyle konuşmaz. Canavar'ın kim olduğunu o mutlaka biliyordur. Onun ve Clarence'ın sayesinde cinayeti çözebilir veya her an olabilecek bir cinayeti önleyebiliriz!"</p>

  <p class="calibre">"Allahtan birkaç ipucu var." Crumley sesini alçalttı, ben de benimkini alçaltırım umuduyla.</p>

  <p class="calibre">"Bak," dedim. "Bu evde dünden beri biri kalmış. Roy'la ben bur-da çalışırken ikimizin de atmadığı çöpler var ortada." Minyatür buzdolabının kapısını açtım. "Çikolata. Başka kim buzdolabına çikolata koyar?"</p>

  <p class="calibre">"Sen!" diye homurdandı Crumley.</p>

  <p class="calibre">Elimde olmadan güldüm. Dolabın kapısını kapattım.</p>

  <p class="calibre">"Evet ya, ben. Ama saklanacağını söylemişti. Belki, bir ihtimal, saklandı ha?"</p>

  <p class="calibre">"Pekâlâ." Crumley kafesli kapıya doğru gitti. "Ne arıyacağım?"</p>

  <p class="calibre">"Büyük, sarsak, bir doksan beş boyunda bir turna, uzun kollu, uzun sıska parmaklı, iri kartal burunlu, genç yaşta saç dökülmüş, gömleklerine uygun olmayan kravatlar takan, pantolonuna uygun olmayan gömlekler giyen-" durdum.</p>

  <p class="calibre">"Keşke sormasaydım." Crumley bir mendil uzattı. "Burnunu sil."</p>

  <p class="calibre"><br /></p>

  <h2 class="sgc1" id="sigil_toc_id_29">-30-</h2>

  <p class="calibre"><span style="font-size: 1em;">Bir dakika sonra büyükannemlerin Yukarı Illinois'daki evinden çıkıp yürümeye başladım.</span><br /></p>

  <p class="calibre">Yol üstünde, Sahne 13'ten geçtim. Üçlü kilit takılmış ve mühürlenmişti. Orda durup, hayatına anlam veren şeylerin bir manyak tarafından yok edildiğini görünce Roy'un neler hissetmiş olabileceğini düşündüm.</p>

  <p class="calibre">Roy, diye düşündüm, geri gel, daha güzel Canavarlar yap, sonsuza dek yaşa.</p>

  <p class="calibre">Tam o anda, Romalı bir asker alayı geçti koşarak, tempo tutarak, gülerek. Hızla aktılar, altın ve kırmızı tüylü miğferlerden parlak bir nehir. Sezar'ın nöbetçileri hiç bu kadar iyi görünmemiş, hızlı koşmamıştı. Onlar koşarken gözüm son nöbetçiye takıldı. Kalın uzun bacakları sallanıyordu. Kollan iki yana sarkıyordu. Ve kartal gagasına benzeyen burnu rüzgârı deliyordu. Boğuk bir çığlık attım.</p>

  <p class="calibre">Alay hızla köşeyi döndü.</p>

  <p class="calibre">Kavşağa koştum.</p>

  <p class="calibre">"Roy muydu?!" diye düşündüm-</p>

  <p class="calibre">Ama bağıramazdım, insanlara aralarında bir budalanın saklandığını ve koştuğunu ilan edemezdim.</p>

  <p class="calibre">"Seni budala," dedim. "Sersem," diye mırıldandım yemekhane kapısından girerken.</p>

  <p class="calibre">"Aptal," dedim Fritz'e, konferans masasında oturmuş altı fincan kahve içiyordu.</p>

  <p class="calibre">"Bu kadar yağ yeter!" diye bağırdı. "Otur! tik problemimiz Yuda İskariyot'un filmimizden çıkarılması!"</p>

  <p class="calibre">"Yuda mı? Kovuldu mu?"</p>

  <p class="calibre">"Duyduğuma göre La Jolla'da körkütük sarhoş halde planöre biniyormuş."</p>

  <p class="calibre">"Aman Allah."</p>

  <p class="calibre">Sonunda patladım. Ciğerlerimden bir kahkaha tufanı boşalmaya başladı.</p>

  <p class="calibre">Yuda'nın tuzlu rüzgâra karşı uçtuğunu gördüm, Romalı asker alayında koşan Roy'u, duvardan düşen cesedin yanında yağmurdan sırılsıklam olmuş kendimi ve yine La Jolla semalarında, rüzgârdan sarhoş uçan Yuda'yı.</p>

  <p class="calibre">Havlar gibi gülüşüm Fritz'i korkuttu. Kendi kahkahalarımla boğulduğumu sanarak sırtıma vurmaya başladı.</p>

  <p class="calibre">"Ne oldu?"</p>

  <p class="calibre">"Hiçbir şey." Soludum. "Çok şey!"</p>

  <p class="calibre">Son kıkırtılarım da kesildi.</p>

  <p class="calibre">İsa gelmişti, uzun elbiseleri hışır hışır.</p>

  <p class="calibre">"Ey Herod Antipas," dedi Fritz'e, "beni duruşmaya mı çağırdınız?"</p>

  <p class="calibre">Bir El Greco resmi kadar uzun boylu aktör, tepesinde solgun tenine gölge düşüren kükürtlü şimşek ve fırtına bulutlarıyla ağır ağır sandalyeye çöktü, orada bir sandalye olup olmadığına bakmadan. Oturuşu bir inanç hareketiydi. Görünmez vücudu sandalyeye dokunduğunda, hedefinin isabetliliğine gururla gülümsedi.</p>

  <p class="calibre">Garson kız bir anda belirip önüne bir tabak sossuz som balığı ve bir kadeh kırmızı şarap koydu.</p>

  <p class="calibre">H. İ. gözleri kapalı, balıktan bir lokma ısırıp çiğnedi.</p>

  <p class="calibre">"Eski yönetmen, yeni yazar," dedi sonunda. "Beni İncil hakkında fikir almak için mi çağırdınız? Sorun. Hepsini biliyorum."</p>

  <p class="calibre">"Çok şükür bilen biri var," dedi Fritz. "Filmimizin büyük bir kısmı yurtdışında, kaldıraç yardımıyla bile kaldıramayan şişirme bir yönetmen tarafından çekildi. Maggie Botwin 4 no'lu Projeksiyon Odası'nda. Bir saat sonra orda ol," monokluyla bana işaret etti, "enkazın tümünü görmek için. İsa su üstünde yürüdü, bakalım bu bokun içinde nasıl yürüyecek? H. İ., bu çocuğun imansız kulağına biraz yağ döküver," Omzuma dokundu. "Sen de çocuk, kayıp Yuda problemini çöz ve filme bir son bul ki millet galeyana gelip paramızı isteriz diye isyan çıkarmasın."</p>

  <p class="calibre">Kapı çarptı.</p>

  <p class="calibre">Yapayalnız kaldım, üzerimde H. İ.'nin Kudüs'ün-mavi-semaları bakışı.</p>

  <p class="calibre">Sakin sakin balığını çiğniyordu.</p>

  <p class="calibre">"Neden burda olduğumu merak ediyorsun anlaşılan," dedi. "Ben Hıristiyanım. Ben? Ben eski bir pabucum, Musa, Muhammet ve Peygamberlerle aram iyidir. Hakkında düşünmem, çünkü ben oyum."</p>

  <p class="calibre">"Eskiden beri İsa mıydın?"</p>

  <p class="calibre">H. İ. samimi olduğumu anladı, biraz daha çiğnedi. "Ben İsa mıyım? Ee, hayat boyu rahat bir elbise giymek gibi bir şey bu, ne giyicem kaygısı olmadan, kafan dinç. Yara izlerime bakınca, evet diye düşünüyorum. Sabahlan tıraş olmadığım zaman, sakalım bu gerçeği doğruluyor. Başka bir hayat düşünemiyorum. Ama tabii yıllar önce, meraklıydım." Bir ısırık daha aldı. "Her şeyi denedim. Crenshaw Bulvarı'nda Muhterem Violet Greener'a bile gittim. Agabeg Mabeti."</p>

  <p class="calibre">"Ben de gittim oraya!"</p>

  <p class="calibre">"Harika şovmenler, di mi? Seanslar, tefler. Aldatmaca yok. Norvell'e de gittim. Hâlâ buralarda mı?"</p>

  <p class="calibre">"Tabii! Şu kocaman inek gözlü adam, teflerini uzatıp para dilenen şirin erkek arkadaşları varsa hani..."</p>

  <p class="calibre">"Sen de bana benziyorsun! Astroloji? Numeroloji? Holy Rollers? Onlar komiktir işte."</p>

  <p class="calibre">"Holy Rollers'a da gittim."</p>

  <p class="calibre">"Çamur güreşlerini sever misin, değişik lisanlarını?"</p>

  <p class="calibre">"Tabii. Ya Zenci Baptist Kilisesi'ne ne demeli, Central Caddesi'ndeki? Hail Johnson korosu pazar günleri zıplayıp şarkı söyler. Depremler!"</p>

  <p class="calibre">"Vay canına, evlat, benim gittiğim her yere gitmişsin. Nasıl oldu bu iş?"</p>

  <p class="calibre">"Cevap arıyordum."</p>

  <p class="calibre">"Talmud'u okudun mu? Kuran'ı?"</p>

  <p class="calibre">"Hayatımın geç bir dönemine rastladılar."</p>

  <p class="calibre">"Asıl neyin geç geldiğini söyleyeyim sana-"</p>

  <p class="calibre">Burun kıvırdım. "Mormon Kitabı mı?"</p>

  <p class="calibre">"Hay Allah, nasıl bildin!?"</p>

  <p class="calibre">"Yirmi yaşındayken bir Mormon küçük-tiyatro grubundaydım. Melek Morani beni uyutmuştu!"</p>

  <p class="calibre">H. İ. bir kahkaha patlattı, yara izlerini dövdü.</p>

  <p class="calibre">"O bir şey değil. Asıl Aimee Semple McPherson'a ne demeli!?"</p>

  <p class="calibre">"Lisedeyken arkadaşlar sahneye çıkıp 'kurtulmam' konusunda bahse girdiler. Çıktım ve diz çöktüm. Elini başıma koydu. Rabbim, kurtar şu günahkârı, diye bağırdı. Haleluya! Sendeleyerek indim ve arkadaşlarımın kollarına düştüm."</p>

  <p class="calibre">"Vay be!" dedi H. İ. "Aimee beni iki defa kurtardı! Sonra da gömdüler zavallıyı. '44 yazında. Büyük bronz bir tabuta koydular. On altı atla bir buldozer ancak çekebildi mezarlığın tepesine. Aimee sahte kanatlar takmıştı, sahici gibi. Hâlâ giderim mabedine eski günlerin anısına. Bazen özlüyorum kadını. Bana Isa gibi dokunmuştu, Hamsin kıyafeti içinde. Ne matraktı!"</p>

  <p class="calibre">"Şimdi de Maximus'ta tam gün İsa'lık yapıyorsun," dedim. "Arbuthnot'la geçirdiğin altın devrinden beri."</p>

  <p class="calibre">"Arbuthnot mu?" H. İ.'nin yüzü anılarla karardı. Tabağını yana itti. "Hadi bakalım, beni sına. Sor! Eski Ahit, Yeni Ahit."</p>

  <p class="calibre">"Rufun Kitabı."</p>

  <p class="calibre">Rut'dan iki dakika alıntı yaptı.</p>

  <p class="calibre">"Vaiz?"</p>

  <p class="calibre">"Hepsini söylerim," dedi ve söyledi. .</p>

  <p class="calibre">"Yuhanna?"</p>

  <p class="calibre">"Müthiştir. Son Akşam Yemeği'nden sonraki Son Akşam Yemeği."</p>

  <p class="calibre">"Ne?" dedim hayretle.</p>

  <p class="calibre">"Unutkan Hıristiyan. Son Akşam Yemeği Son Akşam Yemeği değildi. Sondan bir önceki Akşam Yemeği'ydi! Çarmıha germe ve gömmeden günler sonra Simon Petros'u çağırdı, diğer bazı havarilerle beraber Tiber Denizi'nde balık mucizelerini yaşadılar. Kıyıda, soluk bir pırıltıya tanık oldular. Yaklaşınca, yanan korların ve balıkların yanında duran bir adam gördüler. Adamla konuştular ve İsa olduğunu anladılar. İsa işaret edip şöyle dedi: 'Bu balıklan alın ve kardeşlerinizi doyurun. Mesajımı alın ve dünyanın şehirlerini dolaşın ve günahların affını vaaz edin.' "</p>

  <p class="calibre">"Vay canına," diye fısıldadım.</p>

  <p class="calibre">"Ne hoş, di mi?" dedi H. İ. "Önce sondan bir önceki Akşam Yemeği, yani Leonardo da Vinci'ninki, sonra da Tiber Denizi'nin kıyısındaki kumlarda kömür üstünde pişen balıklardan oluşan son Son Akşam Yemeği, ve ondan sonra da Isa kanlarında, yüreklerinde, akıllarında, ruhlarında sonsuza dek kalmak üzere ayrıldı.</p>

  <p class="calibre">Son."</p>

  <p class="calibre"><br class="calibre1" /></p>

  <p class="calibre">H. İ. başını eğdi ve ekledi: "Git kitapları tekrar yaz, özellikle de Yuhanna'yı! Ben veremem, sen almalısın. Git, kutsamamı geri almadan önce!"</p>

  <p class="calibre">"Beni kutsadın mı ki?"</p>

  <p class="calibre">"Konuştuğumuz her an oğlum. Her an. Git."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_30">-31-</h2>

  <p class="calibre"><span style="font-size: 1em;">Kafamı 4 no'lu Projeksiyon Odası'na uzatıp sordum, "Yuda nerde?"</span><br /></p>

  <p class="calibre">"Parola tamam!" diye haykırdı Fritz Wong. "İşte üç martini. İç!"</p>

  <p class="calibre">"Martiniden nefret ederim. Neyse, önce söyleyip kurtulmam gereken bir şey var. Miss Botwin."</p>

  <p class="calibre">"Maggie," dedi, sessizce eğlenerek, fotoğraf makinesi kucağında.</p>

  <p class="calibre">'Yıllardır adınızı duyarım, bir hayat boyudur size hayranım. Sizinle çalışmak için elime böyle bir fırsat geçtiği için çok mutluyum-"</p>

  <p class="calibre">"Evet, evet," dedi nazikçe. "Ama yanılıyorsun. Ben bir dâhi değilim. Ben... gölcüklerin üstünde gezerek böcek avlayan şu şeylere ne derler?"</p>

  <p class="calibre">"Susinekleri mi?"</p>

  <p class="calibre">"Susinekleri! Lanet böcekler batacak sanırsınız ama suyun yüzünde incecik bir tabakanın üstünde hareket ederler. Yüzey gerilimi. Ağırlıklarını eşit olarak dağıtır, kollarını ve bacaklarını tabakayı kırmayacak şekilde uzatıp dengelerler. Ee, bu tarif bana değil de kime uyacak? Ağırlığımı dağıtırım, dört uzvumu birden açarım, üstünde kaydığım tabakayı kırmamak için. Henüz batmadım. Ama en iyisi ben değilim, mucize de değil, sırf ahmak şansı, iltifatın için teşekkür ederim genç adam, çeneni kaldır ve Fritz ne diyorsa onu yap. Martiniler. Birazdan göreceksin, üstünde hiç de harikalar yaratmadığım bir şey geliyor." İnce profilini çevirip projeksiyon odasına doğru seslendi. "Jimmy? Tamam."</p>

  <p class="calibre">Işıklar söndü, ekran vızıldadı, perde açıldı. Taslak film Miklos Rozsa'nın yarısı tamamlanmış müziğiyle beraber ekrana yansıdı. Bu hoşuma gitmişti.</p>

  <p class="calibre">Film ilerledikçe, Fritz'le Maggie'ye gizli gizli baktım. Vahşi bir atın üstüne binmiş gibi görünüyorlardı. Ben de öyle yaptım, bir görüntü dalgası altında sandalyeme yapışarak.</p>

  <p class="calibre">Elim martinilerden birine kaydı.</p>

  <p class="calibre">"Ha şöyle," diye fısıldadı Fritz.</p>

  <p class="calibre">Film bittiğinde sessizce oturduk, ışıklar yandı.</p>

  <p class="calibre">"Nasıl oluyor da yeni sahnelerin çoğunu hep alacakaranlıkta veya gece çekmişsin?" dedim sonunda.</p>

  <p class="calibre">"Gerçekliğe tahammülüm yok." Fritz'in monoklü parıldadı boş perdeye bakarken. "Bu filmin programının yarısı günbatımında şu anda. Çünkü o zaman gündüzün beli kırılmış demektir. Güneş batınca, derin bir oh çekerim: Bir günü daha atlattık diye. Her gece ikiye kadar çalışırım, gerçek insanlarla, gerçek ışıkla karşılaşmadan. İki sene önce birkaç lens yaptırmıştım. Attım gitti hepsini. Neden? Çünkü insanların yüzündeki, kendi yüzümdeki gözenekleri görüyordum. Ay kraterleri. Çiçek bozukları. Ya! Son filmlerime bir bak. Güneşin aydınlattığı insan göremezsin. Gece yarısı Kadını. Uzun Karanlık. Sabah Üç Cinayetleri. Şafaktan Önce Ölüm. Pekâlâ evladım, şu lanet Galile hindisini ne yapıcaz, Bahçedeki İsa, Ağaca Tırmanmış Sezar'ı?</p>

  <p class="calibre">Maggie Botwin gölgelerin içinde kederle kıpırdandı ve fotoğraf makinesinin kılıfını çıkardı.</p>

  <p class="calibre">Boğazımı temizledim. "Benim yazacaklarımın senaryodaki bütün delikleri kapaması mı gerekiyor?"</p>

  <p class="calibre">"Sezar'ın kıçını kurtarsın, evet!" Fritz Wong güldü ve biraz daha içki koydu.</p>

  <p class="calibre">Maggie Botwin ekledi, "ve seni Yuda hakkında tartışmak üzere Manny Leiber'a gönderiyoruz."</p>

  <p class="calibre">"Neden?!!"</p>

  <p class="calibre">"Yahudi aslanı," dedi Fritz, "Illinois'lu bir Baptist'i yemekten hoşlanabilir. Bir taraftan bacaklarını koparırken aynı zamanda seni dinleyebilir."</p>

  <p class="calibre">İkinci içkimi de yuvarladım.</p>

  <p class="calibre">"Hiç fena değilmiş yahu."</p>

  <p class="calibre">Bir vızıltı duydum.</p>

  <p class="calibre">Maggie Botwin'in fotoğraf makinesi sarhoşluğumun başlangıç anını yakalamak üzere odaklanmıştı.</p>

  <p class="calibre">"Her yere götürür müsün şu aleti?"</p>

  <p class="calibre">"Evet," dedi. "Şu kırk yıl zarfında aslanların arasındaki fareleri yakalamadığım bir gün bile geçmedi. Beni kovmaya cesaret edemezler. Aptallar geçidinin dokuz saatini birbirine monte edip Graumann'ın Çin Lokantası'nda prömiyer yaparım. Merak mı ettin? Gel bak."</p>

  <p class="calibre">Fritz kadehimi doldurdu.</p>

  <p class="calibre">"Son pozuma hazırım." İçtim.</p>

  <p class="calibre">Makine vızıldadı.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_31">-32-</h2>

  <p class="calibre"><span style="font-size: 1em;">Manny Leiber masasının kenarına oturmuş, elinde yüz dolarlık altın bir Dunhill puro kesicisi purosunu doğruyordu. Ben ofise girip alçak kanapeleri inceleyerek dolanınca kaşlarını çattı. "Neyin var?"</span><br /></p>

  <p class="calibre">"Şu kanapeler," dedim. "Öyle alçak ki kalkamıyorsun." Oturdum. Yerden sadece otuz santim yüksekteydim, başımı kaldırıp Manny Leiber'a baktım, dünyayı ayaklarının altına almış bir Sezar gibi dikilmişti. Homurdana homurdana kalktım, birkaç minder topladım. Üç tanesini üst üste koyup oturdum.</p>

  <p class="calibre">"Ne yapıyorsun Allah aşkına?" Manny masadan kalktı.</p>

  <p class="calibre">"Konuştuğumuz zaman gözünün içine bakmak istiyorum. Cehennemin dibinde boynumu kırmaya hiç niyetim yok."</p>

  <p class="calibre">Manny Leiber kabardı, purosunu ısırdı ve yine masanın kenarına oturdu. "Ee?" diye çıkıştı.</p>

  <p class="calibre">"Fritz biraz önce filminin taslak halini gösterdi," dedim. "Ama Yuda tskariyot yok ortada. Kim öldürdü onu?"</p>

  <p class="calibre">"Ne!?"</p>

  <p class="calibre">"Yudasız İsa olmaz. Neden bir anda görünmez havari haline geliyor?"</p>

  <p class="calibre">Manny Leiber'ın küçük poposunun masanın camında ilk defa kıvrandığını gördüm. Yanmayan puroyu içine çekti, bana hışımla baktı ve:</p>

  <p class="calibre">"Yuda'yı kesme emrini ben verdim! Anti-Yahudi bir film yapmak istemedim!"</p>

  <p class="calibre">"Ne!" diye bağırdım ayağa fırlayarak. "Bu film gelecek Paskalya gösterime girecek, di mi? O hafta, bir milyon Baptist filmi seyredecek. İki milyon Luterci."</p>

  <p class="calibre">"Tabii."</p>

  <p class="calibre">"On milyon Katolik?"</p>

  <p class="calibre">"Evet!"</p>

  <p class="calibre">"İki Ünitaryen?"</p>

  <p class="calibre">"İkimi?"</p>

  <p class="calibre">"Hepsi de Paskalya Pazarı filmden çıkıp, Kim Yuda İskariyot'u bu filmden çıkarttı? diye sorduğunda cevap ne olacak? Manny Leiber!"</p>

  <p class="calibre">Uzun bir sessizlik oldu. Manny Leiber yanmamış purosunu fırlattı. Beni yerime mıhlayarak elini beyaz telefona götürdü. Stüdyo içi üç numaraya bastı, bekledi, ve "Bili?" dedi.</p>

  <p class="calibre">Derin bir nefes aldı."- Yuda İskariyot'u tekrar işe al."</p>

  <p class="calibre">Nefretle üç minderi koltukların üstüne geri koymamı seyretti. "Sırf bunu mu konuşmak için geldin buraya?"</p>

  <p class="calibre">"Şimdilik." Kapının tokmağını çevirdim.</p>

  <p class="calibre">"Dostun Roy Holdstrom'dan ne haber?" diye sordu aniden.</p>

  <p class="calibre">"Bildiğini sanıyordum!" dedim ve sustum.</p>

  <p class="calibre">Dikkatli ol, diye düşündüm.</p>

  <p class="calibre">"Aptal kaçtı gitti," dedim çabucak. "Evini boşaltıp şehri terk etti. Geri zekâlı. Dostum değil artık. O ve lanet kil Canavarı!"</p>

  <p class="calibre">Manny Leiber dikkatle yüzüme baktı. "Ona güle güle. Wong'la çalışmak daha hoşuna gidecek,"</p>

  <p class="calibre">"Tabii. Fritz ve İsa."</p>

  <p class="calibre">"Ne?"</p>

  <p class="calibre">"İsa ve Fritz."</p>

  <p class="calibre">Çıktım.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_32">-33-</h2>

  <p class="calibre"><span style="font-size: 1em;">Ağır ağır büyükannemlerin evine doğru yürüdüm, geçmişte bir yerde.</span><br /></p>

  <p class="calibre">"Bir saat önce koşarken gördüğün adamın Roy olduğuna emin misin?" diye sordu Crumley.</p>

  <p class="calibre">"Valla bilmiyorum. Evet, hayır, belki. Kafam yerinde değil. Sabah sabah martinileri yuvarladım, hiç bana göre değil. Ve -" senaryoyu gösterdim- "bundan bir kilo kesip yirmi gram eklemem gerekiyor. İmdat!"</p>

  <p class="calibre">Crumlcy'nin elindeki not defterine baktım.</p>

  <p class="calibre">"Ne oldu?"</p>

  <p class="calibre">"Üç imza acentası aradım. Hepsi de Clarence'ı tanıdı-"</p>

  <p class="calibre">"Harika!"</p>

  <p class="calibre">"Pek değil. Hepsi aynı şeyi söyledi. Paranoyak. Ne soyadı, ne telefon, ne adres var. Çok korktuğunu söylemiş. Soyulmaktan değil de öldürülmekten. Sonra soyulmaktan. Beş bin resim, altı bin imza, kuzucukları. Onun için belki geçen gece Canavar'ı tanımadı da Canavar'ın onu tanıdığından, nerde oturduğunu bildiğinden korktu, gelip onu bulacağından."</p>

  <p class="calibre">"Hayır, hayır, bu uymuyor."</p>

  <p class="calibre">"Clarence, soyadı her neyse, hep nakit para alır verirmiş dedi acentadakiler. Çek filan yok yani, böylece izini de bulamazlar. Hiç posta da kullanmazmış. Her zaman vaktinde gelir, işini görür, sonra aylarca ortadan kaybolurmuş. İş çıkmadı yani. Brown Derby'den de iş çıkmadı. Gayet efendice yaklaştım ama metrdotel kapıyı yüzüme kapadı. Kusura bakma, evlat. Hey-"</p>

  <p class="calibre">Tam o anda, Romalı askerler belirdi uzaktan, tempo tutarak. Neşeli çığlıklar ve küfürlerle yaklaştılar.</p>

  <p class="calibre">Deli gibi dışarı sarktım, nefesimi tutarak.</p>

  <p class="calibre">Crumley: "Bahsettiğin bu mu, Roy'un katıldığı alay?"</p>

  <p class="calibre">"Evet."</p>

  <p class="calibre">"Peki şu anda orda mı?"</p>

  <p class="calibre">"Göremiyorum-"</p>

  <p class="calibre">Crumley patladı.</p>

  <p class="calibre">"Allah kahretsin, bu geri zekâlı ne bok yemeye stüdyoda dolaşıp duruyor? Neden defolup gitmiyor, kaçmıyor, körolası?! Ne demeye yapıştı kaldı? Gebertsinler diye mi! Eline kaçma fırsatı geçti ama seni de beni de mengeneye sokuyor. Neden?!"</p>

  <p class="calibre">"İntikam," dedim. "Bütün cinayetler için."</p>

  <p class="calibre">"Ne cinayeti!?"</p>

  <p class="calibre">"Bütün yaratıklarının, en yakın arkadaşlarının."</p>

  <p class="calibre">"Saçma!"</p>

  <p class="calibre">"Dinle, Crum. Venedik'teki evinde oturalı ne kadar oldu? Yirmi, yirmi beş yıl. Her çiti, her çalıyı kendi ellerinle diktin, çimeni ektin, arkadaki kamış kulübeyi yaptın, ses teçhizatını koydun, yağmur yapıcıları, bambu ve orkideleri ekledin, şeftali ağaçlarını, limon, kayısı ağaçlarını. Bir gece içeri girip her şeyi kırıp döksem, ağaçlan kessem, gülleri çiğnesem, kulübeyi yaksam, ses teçhizatını sokağa fırlatsam, ne yapardın?"</p>

  <p class="calibre">Crumley bir düşündü ve yüzü kıpkırmızı oldu.</p>

  <p class="calibre">"Gördün mü," dedim sessizce. "Roy evlenecek mi bilmiyorum. Şu anda, çocukları, bütün hayatı ayaklar altına alındı. Sevdiği her şey katledildi. Belki şimdi burdadır, ölümleri çözmeye, bizim gibi o da Canavar'ı bulmaya uğraşıyordur, onu öldürmeye. Belki de Roy yok artık, sonsuza dek. Ama ben Roy'un yerinde olsaydım, ben de kalır, saklanır, aramaya devam ederdim, katili katledilenlerle beraber gömünceye kadar."</p>

  <p class="calibre">"Limon ağaçlarımı ha?" dedi Crumley, denize doğru bakarak. "Orkidelerim, yağmur ormanım? Biri mahvetse ha? Vay haline."</p>

  <p class="calibre">Askerler güneşin son ışıklarının içinden koşup mavi gölgelere karıştılar.</p>

  <p class="calibre">Aralarında büyük, sarsak bir turna savaşçı yoktu.</p>

  <p class="calibre">Ayak sesleri ve çığlıklar kesildi.</p>

  <p class="calibre">"Eve gidelim," dedi Crumley.</p>

  <p class="calibre" style="text-align: center;"><span style="font-size: 1em;">* * *</span><br /></p>

  <p class="calibre"><span style="font-size: 1em;">Gece yarısı ani bir rüzgâr esti Crumley'nin Afrika bahçesinde. Çevredeki bütün ağaçlar uyandı uykularından.</span><br /></p>

  <p class="calibre">Crumley beni inceledi. "Bir şeyler oluyor."</p>

  <p class="calibre">"Brown Derby," dedim, şaşkın. "Allahım niye daha önce aklıma gelmedi!? Clarence'ın panik içinde kaçtığı gece. Resim çantasını düşürmüştü, Brown Derby'nin girişinde yere bıraktı. Biri almış olmalı. Belki hâlâ ordadır, Clarence'ın yatışıp gizlice gelip almasını bekliyordur. İçinde adresi olmalı."</p>

  <p class="calibre">"İyi ipucu." Crumley başını salladı. "İzleyelim bakalım."</p>

  <p class="calibre">Gece rüzgârı yine esti, limon ve portakal ağaçlarının arasında kederli bir hışırtı.</p>

  <p class="calibre">"Ve-"</p>

  <p class="calibre">"Ve?"</p>

  <p class="calibre">"Yine Brown Derby. Metrdotel belki bizle konuşmaz ama yıllardır, çocukluğumdan beri her hafta orda yemek yiyen birini tanıyorum."</p>

  <p class="calibre">"Aman Allahım," diye iç geçirdi Crumley. "Rattigan. Seni çiğ çiğ yer o kadın."</p>

  <p class="calibre">"Sevgim beni korur."</p>

  <p class="calibre">"İyi, torbaya doldur da San Francisco Vadisi'ni gübreleyelim."</p>

  <p class="calibre">"Dostluk korur. Bana zarar vermezsin, di mi?"</p>

  <p class="calibre">"Fazla güvenme."</p>

  <p class="calibre">"Bir şeyler yapmamız lazım. Roy saklanıyor. Eğer onlar, her kimseler, onu bulurlarsa, ölmüş bil."</p>

  <p class="calibre">"Sen de kendini ölmüş bil," dedi Crumley, "amatör dedektif rolünü oynamaya devam edersen. Geç oldu. Nerdeyse gece yarısı."</p>

  <p class="calibre">"Constance'ın uyanma vakti."</p>

  <p class="calibre">"Transilvanya vakti mi? Lanet olsun." Crumley derin bir nefes aldı. "Ben mi götüreyim?"</p>

  <p class="calibre">Bir şeftali düştü gizli bir ağaçtan. Patladı.</p>

  <p class="calibre">"Evet!" dedim.</p>

  <p class="calibre"><br /></p>

  <h2 class="sgc1" id="sigil_toc_id_33">-34-</h2>

  <p class="calibre"><span style="font-size: 1em;">"Sabah sabah soprano sesinle şarkı söyleyeceksen sakın arama," dedi Crumley.</span><br /></p>

  <p class="calibre">Yola çıktık.</p>

  <p class="calibre">Constance'ın evi her zaman olduğu gibi bir kusursuzluk örneğiydi: kıyıda pırıl pırıl parlayan beyaz bir mabet. Bütün kapılan ve pencereleri açıktı. Kocaman, çıplak, beyaz oturma odasında müzik çalıyordu: eski bir Benny Goodman.</p>

  <p class="calibre">Binlerce gece önce yürüdüğüm gibi kıyıda yürüdüm, okyanusa baktım. Constance oralarda bir yerdeydi, yunuslarla yarış ediyor, fokları yansılıyordu.</p>

  <p class="calibre">Salonun zeminine baktım, düzinelerce rengârenk yastık atılmıştı, beyaz duvarlar çırılçıplaktı, gece geç vakitlerden şafağa kadar gölge oyunlarının, Constance'ın ben doğmadan çok önceki yıllardan kalma eski filmlerinin yansıdığı duvarlar.</p>

  <p class="calibre">Dönüp denize baktım, öbürlerinden daha ağır bir dalga vurmuştu kıyıya...</p>

  <p class="calibre">İçinden de Sezar'ın ayağına atılan halı gibi...</p>

  <p class="calibre">Constance Rattigan.</p>

  <p class="calibre">Dalganın içinden oynak bir fok gibi çıktı, suyla taranmış saçları hemen hemen aynı renk, parlak kahverengiydi, ufak vücudu hindistanceviziyle pudralanmış, tarçın yağıyla ıslanmış gibiydi. Çevik bacaklarında vahşi kollarında, bileklerinde, ellerinde sonbaharın her rengi vardı. Gözleri şeytani, akıllı, neşeli ufak bir yaratığın kahverengisiydi. Gülen ağzı ceviz suyuyla lekelenmiş gibiydi. Soğuk bir denizden fırlayan ama kestane kebap gibi el yakan bir kasım yaratığıydı.</p>

  <p class="calibre">"Orospu çocuğu," diye bağırdı. "Sen ha!"</p>

  <p class="calibre">"Nil'in Kızı! Sen ha!"</p>

  <p class="calibre">Islaklığını başkasına bulaştırmak isteyen bir köpek gibi kendini üstüme attı, kulaklarımdan yakaladı, alnımı, burnumu, ağzımı öptü, sonra kendi etrafında döndü her yanını göstersin diye.</p>

  <p class="calibre">"Her zamanki gibi çıplağım."</p>

  <p class="calibre">"Fark ettim, Constance."</p>

  <p class="calibre">"Hiç değişmemişsin, göğüslerime bakacağın yerde kaşlarıma bakıyorsun." ,</p>

  <p class="calibre">"Sen de değişmemişsin. Göğüslerin dik duruyor."</p>

  <p class="calibre">"Geceleri yüzen elli altı yaşında eski bir film kraliçesi için fena değil ha? Git işine!"</p>

  <p class="calibre">Kumda koşmaya başladı. Evin dışındaki havuza vardığım zaman, çoktan peynir, kraker ve şampanya çıkarmıştı bile.</p>

  <p class="calibre">"Allahım." Şişeyi açtı. "Yüz yıl oldu nerdeyse. Ama bir gün geri döneceğini biliyordum. Evliliği attın mı üstünden? Bir metrese hazır mısın?"</p>

  <p class="calibre">"Yok, sağol, içtik".</p>

  <p class="calibre">"Crumley'yi mi gördün son sekiz saat içinde?"</p>

  <p class="calibre">"Crumley mi?"</p>

  <p class="calibre">"Yüzünden belli. Kim öldü?"</p>

  <p class="calibre">"Yirmi yıl öncesinden biri,,Maximus Filmleri'nden."</p>

  <p class="calibre">"Arbuthnot!" diye bağırdı Constance bir önsezi patlamasıyla.</p>

  <p class="calibre">Bir gölge geçti yüzünden. Bir bornoz alıp giyindi; ufacık kaldı bir anda, küçük bir kız çocuğu gibi, dönüp kıyıya baktı, sanki kum ve dalgalar yerine yıllan görüyordu.</p>

  <p class="calibre">"Arbuthnot" diye mırıldandı. 'Tanrım, ne güzellik! Ne yaratıcılık." Durdu. "Öldüğüne memnunum," diye ekledi.</p>

  <p class="calibre">"Pek ölmüş sayılmaz." Sustum.</p>

  <p class="calibre">Çünkü Constance vurulmuş gibi döndü.</p>

  <p class="calibre">"Olamaz!" diye bağırdı.</p>

  <p class="calibre">"Ona benzeyen bir şey. Bir duvarın üstüne yaslanmış bir şey, beni korkutmak için, şimdi de seni."</p>

  <p class="calibre">Gözünden yaşlar boşandı. Karnına yumruk atılmış gibi soludu. "Allah cezanı versin! İçeri gir," dedi. "Votkayı çıkar."</p>

  <p class="calibre">Votka ve bir kadeh getirdim. İki tek atarken seyrettim Constance'ı. Ben bir anda ayılıvermiştim, insanların içmesinden, gece olunca korkmaktan bıkkın.</p>

  <p class="calibre">Söyleyecek bir şey gelmedi aklıma; havuzun kenarına gittim, ayakkabılarımı, çoraplarımı çıkardım, paçalarımı kıvırıp ayaklarımı suya soktum, başım aşağıda bekledim.</p>

  <p class="calibre">Constance sonunda gelip yanıma oturdu.</p>

  <p class="calibre">"Geri geldin," dedim.</p>

  <p class="calibre">"Kusura bakma," dedi. "Anılar kolay kolay ölmüyor."</p>

  <p class="calibre">"Öyledir," dedim, kıyı şeridine bakarak. "Bu hafta stüdyoyu bir panik dalgası sardı. Neden herkes Arbuthnot'a benzeyen yağmurun altında bir kukla yüzünden çılgına dönsün ki?"</p>

  <p class="calibre">"Öyle mi oldu?"</p>

  <p class="calibre">Hikâyeyi anlattım, Crumley'ye anlattığım gibi, Brown Derby ile ve onun benimle gelmesine ihtiyacım olduğunu söyleyerek bitirdim. Sustuğumda, Constance bir votka daha yuvarladı, yüzü solgun.</p>

  <p class="calibre">"Keşke neden korkmam gerektiğini bir bilsem!" dedim. "Mezarlığa gitmemi ve bekleyen bir dünyaya sahte bir Arbuthnot getirmemi sağlamak için o notu kim yazdı. Ama stüdyoya kuklayı bulduğumu söylemedim, onlar kendileri buldular ve korkudan dan deliye dönmüş halde saklamaya çalıştılar. Arbuthnot'un hatırası ölümünden bunca yıl sonra bile o kadar mı kötü?"</p>

  <p class="calibre">"Evet." Constance titreyen elini bileğime koydu. "Evet, öyle."</p>

  <p class="calibre">"Ne yani? Şantaj mı? Biri Manny Leiber'a yazıp para mı isteyecek, stüdyonun geçmişini, Arbuthnot'un hayatını açıklamakla mı tehdit edecek? Neyi açıklayacak ki? Yirmi yıl öncesinden, Arbuthnot'un öldüğü geceden kalma kayıp bir film makarasını mı? Kaza yerinde çekilen bir filmi mi, gösterildiğinde İstanbul'u, Tokyo'yu, Berlin'i ve bütün arka platoyu yakacak bir filmi belki de?"</p>

  <p class="calibre">"Evet!" Constance'ın sesi uzaktan, başka bir seneden geliyordu. "Şimdi git burdan. Koş. Hiç gece gelip seni yiyen kocaman, siyah iki tonluk bir buldog gördün mü rüyanda? Bir arkadaşım bu rüyayı görürdü. Büyük, siyah buldog onu yedi. Ona II. Dünya Savaşı dedik. Sonsuza dek yok artık. Senin de yok olmanı istemiyorum."</p>

  <p class="calibre">"Constance, anlamıyorsun, bu işin peşini bırakamam. Eğer Roy sağsa-"</p>

  <p class="calibre">"Bundan emin değilsin."</p>

  <p class="calibre">"- onu burdan çıkarıp işini geri verdirtmem lazım, yapmam gereken tek şey bu. Mecburum. Haksızlık bu."</p>

  <p class="calibre">"Denize girip köpekbalıklarıyla tartışsan daha iyi sonuç elde edersin. Bana anlattıklarından sonra Maximus Stüdyolarına geri dönmek istiyor musun sahiden? Allahım. Orda bulunduğum son günü biliyor musun? Arbuthnot'un cenaze akşamı."</p>

  <p class="calibre">Sözünün beni batırmasını bekledi. Üstüne de çapayı attı.</p>

  <p class="calibre">"Dünyanın sonu gelmiş gibiydi. O kadar çok hasta ve ölen adamı aynı yerde görmedim hiç. Özgürlük Anıtı'nın çatlayıp yıkılmasını seyretmek gibiydi. Cehennem. Bir depremden sonraki Rushmore Tepesi'ydi. Cohn, Zanuck, Warner ve Thalberg'in hepsinden kırk kat daha büyük, daha güçlü, daha muhteşemdi o. Tabutun kapağını duvarın karşısındaki o mezarda kapadıkları zaman, ta Hollywood harflerine kadar bütün tepede çatlaklar oluştu. Ölümünden çok önce ölen Roosevelt gibiydi."</p>

  <p class="calibre">Constance durdu, kesik kesik soluduğumu fark etmişti.</p>

  <p class="calibre">Sonra devam etti: "Bak, kafanın içinde bir beyin var mı? Shakespeare ve Cervantes'in aynı gün öldüğünü biliyor muydun? Bir düşün! Dünyadaki bütün selviler kesildiği için fırtınanın hiç durmadığını, Antarktika'nın gözyaşları halinde eridiğini. İsa'nın yaralarının açıldığını. Tanrı'nın nefesini tuttuğunu. Sezar'ın lejyonlarının on milyonunun birden hayaletler gibi, kanayan Amazon gözlerle kalktığını. Bunu on altı yaşında bir aptalken yazmıştım, Juliet'le Don Kişot'un aynı günde öldüğünü duyduğumda, ve bütün gece ağlamıştım. Bu aptalca satırları duyan ilk kişi sensin. İşte, Arbuthnot öldüğünde de böyle olmuştu. Yine on altı yaşındaydım, kendimi ağlamaktan ve saçma sapan satırlar yazmaktan alamıyordum. Ay, gezegenler, Sancho Panza, Rosinante, Ophelia yok olmuştu. Cenazesindeki kadınların çoğu eski sevgilileriydi. Çarşaflar arasında bir hayran kulübü, ayrıca kız yeğenler, kız kuzenler, çılgın teyzeler, halalar. O gün gözümüzü açtığımız zaman ikinci Johnstown Seli gibiydi ortalık. Aman Allahım, susmak bilmiyorum. Arbuthnot'un sandalyesinin hâlâ eski ofisinde olduğunu duydum. Yeterince büyük kıçlı ve beyinli biri oturdu mu üstünde o zamandan beri?"</p>

  <p class="calibre">Manny Leiber'ın poposunu düşündüm. Constance devam etti:</p>

  <p class="calibre">"Stüdyo nasıl ayakta kaldı Allah bilir. Belki Ouija tahtasıyla, ölülerden gelen tavsiyelerle. Gülme. Hollywood böyledir, Aslan-Başak-Boğa falları okunur, çatlaklara basılmaz. Stüdyo mu? Büyük bir tur yapalım senle. Bırak şu kocakarı elli beş şehirdeki dört rüzgârı koklasın, baştaki manyakların ateşini ölçsün, sonra Brown Derby'nin sahibine gidelim. Onunla bir defa yatmıştım, doksan yıl önce. Venedik kıyılarının yaşlı cadısını hatırlar mı acaba, Canavarınla çay masasına oturmamıza izin verir mi?"</p>

  <p class="calibre">"Peki ona ne diyicez?"</p>

  <p class="calibre">Uzun bir dalga geldi, kısa bir dalga hışırdadı kıyıda. "Derim ki," gözlerini kapadı, "geleceği yazan, dinozor sever fahri piç oğlumu korkutmaktan vazgeç."</p>

  <p class="calibre">"Evet," dedim, "lütfen."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_34">-35-</h2>

  <p class="calibre">Başlangıçta sis vardı.</p>

  <p class="calibre">Büyük Çin Şeddi gibi sabah saat altıda kıyının, karanın ve dağların üstünü kapladı.</p>

  <p class="calibre">İlham perilerim geldi.</p>

  <p class="calibre">Constance'ın salonunda, fil sürüsü gibi yastıkların arasından sürüne sürüne gözlüğümü bulmaya çalıştım, sonra,vazgeçtim ve bir daktilo aramaya başladım. Oturup kör gibi kelimeleri vurmaya koyuldum, Antipas ve Mesih'e bir son vermek için.</p>

  <p class="calibre">Gerçekten de bir Balık Mucizesi'ydi.</p>

  <p class="calibre">Ve Simon son bir iyiliğe sebep olacak kelimeyle seslendiğinde Petros kıyıya yanaşınca kömür yatağının ve hediye olarak verilecek kızarmış balıkların yanında Hayalet'i buldu ve havariler uysal bir güruh halinde oradaydılar, son saat arkalarında ve Miraç yakınlarında ve iki bin yıl sürecek ve Mars'ta hatırlanacak ve Alpha Centauri'ye aktarılacak vedalarla.</p>

  <p class="calibre">Kelimeler makinemden çıkarken onları göremiyordum, kör ve ıslak gözlerimi yaklaştırdım. Constance bir dalganın içinden yunus gibi fırladı, az rastlanan bir bedene bürünmüş bir başka mucize, geldi ve omzumun üstünden okudu ve üzgün-sevinçli bir çığlık attı ve beni bir encik gibi salladı, zaferimden hoşnut.</p>

  <p class="calibre">Fritz'i aradım.</p>

  <p class="calibre">"Ne cehennemdesin sen!" diye bağırdı.</p>

  <p class="calibre">"Kapa çeneni," dedim usulca.</p>

  <p class="calibre">Yüksek sesle okumaya başladım.</p>

  <p class="calibre">Ve balık rüzgârda tüten kömürün üstüne yayıldı pissin diye ve ateşböceği kıvılcımlar dağıldı kumlara ve İsa konuştu ve havariler dinledi ve şafak olurken İsa'nın ayak izleri, parlak kıvılcımlar gibi, kumlardan uçtu gitti ve Isa uzaklaştı ve havariler uzak yerlere yürüdüler ve rüzgâr yollarını sildi ve ayak izleri kayboldu ve Yeni Bir Gün başladı film bittiğinde.</p>

  <p class="calibre">Fritz'in sesi soluğu çıkmıyordu.</p>

  <p class="calibre">Sonunda fısıldadı, "Seni... gidi... namussuz."</p>

  <p class="calibre">Sonra: "Ne zaman getiricen bunu?"</p>

  <p class="calibre">"Üç saat içinde."</p>

  <p class="calibre">"Şunu iki saat yap da," diye bağırdı Fritz, "dört yanağını birden öpeyim. Manny'yi saf dışı bırakıp Herod'u haklamaya gidiyorum şimdi."</p>

  <p class="calibre">Telefonu kapattım, telefon çaldı.</p>

  <p class="calibre">Crumley'di.</p>

  <p class="calibre">"Balzac'ın hâlâ Honore mi?" diye sordu. "Yoksa iskelenin kıyısında ölmüş ve etleri didiklenmiş büyük Hemingway balığı mısın?" :</p>

  <p class="calibre">"Crum," diye inledim.</p>

  <p class="calibre">"Birkaç yere daha telefon ettim. Ama diyelim ki aradığın her bilgiyi aldık, Clarence'ı bulduk, Brown Derby'deki iğrenç görünüşlü herifin kim olduğunu teşhis ettik, peki aptal turna kuşu arkadaşına, hani stüdyonun içinde togalar giymiş koşturan şu Roy'a nasıl haber verip onu burdan çıkarıcaz? Dev bir kelebek ağıyla mı?"</p>

  <p class="calibre">"Crum," dedim.</p>

  <p class="calibre">"Tamam, tamam, iyi haber de var, kötü haber de. Dostun Clarence'ın Brown Derby'nin önünde düşürdüğü şu resim çantası takıldı kafama. Derby'yi aradım ve bir resim çantası kaybettiğimi söyledim. Tabu, Mr. Sopwith, dedi kadın, burda duruyor!"</p>

  <p class="calibre">Sopwith! Demek Clarence'ın soyadı buydu.</p>

  <p class="calibre">"Korkarım, dedim, adresim çantada değildi."</p>

  <p class="calibre">"Yo, burda, dedi kadın, 1788 Beachwood? Evet, dedim. Hemen gelip alıyorum."</p>

  <p class="calibre">"Crumley! Sen bir dâhisin!"</p>

  <p class="calibre">"Pek değil. Brown Derby'deki telefon kulübesinden arıyorum şu anda."</p>

  <p class="calibre">"Ee?" Kalbimin hopladığını hissettim.</p>

  <p class="calibre">"Resim çantası uçmuş. Parlak fikrim başka birinin daha aklına gelmiş. Biri buraya benden önce gelmiş. Kadın tarifini verdi. Clarence değilmiş senin anlattığına bakılırsa. Kadın kimlik sormuş ama herif çantayı alıp çıkmış. Kadın kızmış tabii, ama ona göre ne var."</p>

  <p class="calibre">"Aman Allah," dedim. "Clarence'ın adresini öğrendiler demek."</p>

  <p class="calibre">"Gidip bunları ona anlatayım mı?"</p>

  <p class="calibre">"Sakın ha. Kalp krizi geçirir. Benden korkuyor ama ben giderim. Saklanması için uyarırım. Allahım, her şey olabilir. 1788 Beachwood ha?"</p>

  <p class="calibre">"Evet."</p>

  <p class="calibre">"Crum, bir harikasın."</p>

  <p class="calibre">"Hep öyleydim," dedi, "hep öyleydim. Venedik karakolundakiler beni bir saat önce işe bekliyorlardı. Tahkik memuru arayıp bir müşterinin dayanamayacağını söyledi. Ben çalışırken, sen yardım et. Stüdyoda başka kim bilebilir öğrenmek istediğimiz şeyleri? Yani, güvenebileceğin biri? Stüdyonun tarihini yaşamış biri?"</p>

  <p class="calibre">"Botwin," dedim hemen, ve gözlerimi kırptım, cevabıma şaşırmış.</p>

  <p class="calibre">Maggie ve vızıltılı minyatür makinesi, dünyayı günden güne, yıldan yıla yakalayan.</p>

  <p class="calibre">"Botwin ha?" dedi Crumley. "Git sor. Ha bir de evlat-"</p>

  <p class="calibre">"Evet?"</p>

  <p class="calibre">"Kıçına sahip ol."</p>

  <p class="calibre">"Sahibim."</p>

  <p class="calibre">Kapattım ve seslendim, "Rattigan?"</p>

  <p class="calibre">"Arabayı çalıştırdım," dedi. "Kaldırımda bekliyor."</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_35">-36-</h2>

  <p class="calibre"><span style="font-size: 1em;">Öğleden sonra geç bir vakit stüdyoya doğru hızla sürdük. Arabanın arkasına zulalanmış üç şişe şampanyayla Constance her kavşakta neşeyle sövüyor, rüzgârı seven köpekler gibi direksiyonun üstüne eğiliyordu.</span><br /></p>

  <p class="calibre">"Çekilin yoldan!" diye bağırıyordu.</p>

  <p class="calibre">Larchmont Bulvarı'nın tam ortasından gürültüyle geçtik, ara çizgisini ortalayarak.</p>

  <p class="calibre">"Ne yapıyorsun sen!?" diye haykırdım.</p>

  <p class="calibre">"Bir zamanlar bu caddenin iki yanında tramvay rayları vardı. Ortadaysa elektrik direklerinden uzun bir çizgi. Harold Lloyd direklerin arasından kıvrıla kıvrıla giderdi. Böyle!"</p>

  <p class="calibre">Constance arabayı sola kırdı.</p>

  <p class="calibre">"Böyle! Böyle!"</p>

  <p class="calibre">Çoktan yokolmuş yarım düzine hayalet direğin arasından kıvrıldık, peşimizden hayalet bir tramvay geliyormuş gibi.</p>

  <p class="calibre">"Rattigan," dedim.</p>

  <p class="calibre">Asık suratımı gördü.</p>

  <p class="calibre">"Beachwood Caddesi mi?" dedi.</p>

  <p class="calibre">Öğleden sonra dörttü. Günün son postası caddede kuzeye doğru ilerliyordu. Constance'a işaret ettim.-Hâlâ sıcak güneşin altında yol tepen postacının biraz ilerisine park etti. Postacı beni Iowa'h bir turist gibi selamladı, her kapıda boşalttığı bir yığın gereksiz postaya bakılırsa bayağı neşeli sayılırdı.</p>

  <p class="calibre">Tek istediğim Clarence'ın adını ve adresini kontrol etmekti kapısını çalmadan önce. Ama postacı car car konuşmaya başladı. / Clarence'ın nasıl yürüdüğünü ve koştuğunu, ağzının nasıl titrediğini, kafasının iki yanında sinirle seğiren kulaklarını, bembeyaz gözlerini anlattı.</p>

  <p class="calibre">Postacı mektuplarla koluma vurdu gülerek. "Tam bir kaçık. Evinin kapısına kocaman bir deve tüyü paltoyla gelir, Adolphe Menjou'nun 1927'de giydiklerinden, biz çocuklar ara sokaklarda işerken, ağlamaklı sahnelerden uzak. Yaa. Hey gidi Clarence. Bir keresinde "Böö!" demiştim de kapıyı yüzüme çarpmıştı. Bahse girerim o paltoyla yıkanıyordur, kendini çıplak görmekten korktuğu için. Ödlek Clarence. Çok hızlı vurma kapısına-"</p>

  <p class="calibre">Postacıdan sıyrılıp yürüdüm. Villa Vista Courts'un köşesinden hızla dönüp 1788 numaraya ilerledim.</p>

  <p class="calibre">Kapıya vurmadım. Küçük camları tırmalar gibi yaptım. Dokuz taneydi. Hepsini denemedim. Perde kapalı olduğu için içeriyi göremiyordum. Cevap gelmeyince işaret parmağımla camı tıklattım, biraz daha hızlı.</p>

  <p class="calibre">Clarence'ın tavşan kalbinin atışlarını camın arkasından duyar gibiydim.</p>

  <p class="calibre">"Clarence!" diye seslendim. Bekledim. "İçerde olduğunu biliyorum!"</p>

  <p class="calibre">Yine nabzının hızlandığını duyar gibi oldum.</p>

  <p class="calibre">"Beni neden aramadın!" diye bağırdım sonunda. "Çok geç olmadan! Kim olduğumu biliyorsun, stüdyodan! Clarence, seni ben bulduysam onlar da bulabilir!"</p>

  <p class="calibre">Onlar mı? 'Onlar'la kimi kastettim acaba?</p>

  <p class="calibre">Kapıyı yumruklamaya başladım. Camlardan biri çatladı.</p>

  <p class="calibre">"Clarence! Resim çantan Brown Derby'deydi!"</p>

  <p class="calibre">Bu işe yaradı. Yumruklamayı kestim çünkü içerden bir meleme veya boğuk bir inilti gibi bir ses duyar gibi oldum. Kilit şangırdadı. Bir kilit daha şangırdadı, sonra bir üçüncüsü. Sonunda kapı gıcırtıyla açıldı, içerden zincirliydi.</p>

  <p class="calibre">Clarence'ın tedirgin yüzü uzun yılların tünelinden bana baktı, çok yakınımda ama bir o kadar uzak, öyle ki sesinin yankılandığını sandım. "Nerde?" diye yalvardı. "Nerde?"</p>

  <p class="calibre">"Brown Derby'de," dedim utançla. "Ve biri çaldı."</p>

  <p class="calibre">"Çaldı mı?" Yaşlar boşandı gözlerinden. "Benim resim çantamı!? Aman Allahım," diye inledi. "Bunu bana nasıl yaptınız."</p>

  <p class="calibre">"Hayır, hayır, dinle-".</p>

  <p class="calibre">"İçeri girmeye çalışırlarsa kendimi öldürürüm. Onları da alamazlar!"</p>

  <p class="calibre">Ve yaşlı gözlerle omzunun üstünden şöyle bir görebildiğim bütün o dosyalara, kitaplıklara, imzalı portrelerle dolu duvarlara baktı.</p>

  <p class="calibre">Canavarlarım, demişti Roy kendi cenazesinde, canlarım, ciğerlerim.</p>

  <p class="calibre">Güzellerim, diyordu Clarence, ruhum, hayatım!</p>

  <p class="calibre">"Ölmek istemiyorum," diye inledi Clarence ve kapıyı kapattı.</p>

  <p class="calibre">"Clarence!" diye bağırdım son kez. "Onlar kim? Bilsem seni kurtarabilirdim! Clarence!"</p>

  <p class="calibre">Avluda bir gölge belirdi.</p>

  <p class="calibre">Başka bir evin kapısı aralandı.</p>

  <p class="calibre">Söyleyecek tek bir şey kalmıştı, yorgun ve yan fısıldayarak, "Hoşça kal..." dedim.</p>

  <p class="calibre">Arabaya döndüm. Constance oturmuş Hollywood tepelerine bakıyor, havanın tadını çıkarmaya çalışıyordu.</p>

  <p class="calibre">"Ne oldu bakalım?" dedi.</p>

  <p class="calibre">"Clarence bir kaçık, Roy da bir başkası." Yanındaki koltuğa çöktüm. "Beni kaçıklar fabrikasına götür bakalım."</p>

  <p class="calibre">Constance gazlayıp bizi bir çırpıda stüdyonun kapısına getirdi. "Öf," diye soludu başını kaldırıp, "hastanelerden nefret ederim."</p>

  <p class="calibre">"Hastane mi?!"</p>

  <p class="calibre">"Bu odalar teşhis edilmemiş vakalarla dolu. Bu izbede binlerce bebek rahme düştü veya doğdu. Kansızların açgözlülük nakilleri geçirdiği rahat bir ev burası. Kapının üstündeki arma mı? Beli bükülmüş bir arslan. Yanında: hayasız kör bir keçi. Sonra: canlı bir bebeği doğrayan Süleyman. Green Glades Morgu'na hoş geldin!"</p>

  <p class="calibre">Ensemden aşağı buz gibi bir su boşaldı.</p>

  <p class="calibre">Kartımı gösterip ön kapıdan geçtik. Ne konfeti, ne mızıka bandosu.</p>

  <p class="calibre">"Şu polise kim olduğunu söylemeliydin."</p>

  <p class="calibre">"Yüzünü görmedin mi? Stüdyodan kaçıp manastırıma çekildiğim gün doğmuş. 'Rattigan' deyince müzik susar. Bak!"</p>

  <p class="calibre">Film arşivlerini işaret etti. "Mezarım! Bir mezarda yirmi kutu! Pasadena'da ölen, ayaklarına etiket takılıp geri yollanan filmler. İşte geldik!"</p>

  <p class="calibre">Green Town, Illinois'un ortasında fren yaptık.</p>

  <p class="calibre">Basamakları zıplayarak çıktım ve kollarımı açtım. "Büyükannemlerin evi. Hoşgeldin!"</p>

  <p class="calibre">Constance elini uzattı, onu basamaklardan yukarı çekip salıncağa oturttum, sallanmaya başladık.</p>

  <p class="calibre">"Aman Allahım," diye soludu, "senelerdir binmemiştim buna! Seni namussuz," diye fısıldadı, "yaşlı bayana neler yapıyorsun?"</p>

  <p class="calibre">"Hay Allah. Timsahların ağladığını bilmezdim."</p>

  <p class="calibre">Dik dik baktı. "Tam bir vakasın. Yazdığın saçmalıklara inanıyor musun sahiden? 2001'de Mars. 78'de Illinois?"</p>

  <p class="calibre">"Evet."</p>

  <p class="calibre">"Allahım. Senin yerinde olmak ne büyük mutluluk, öyle safsın ki. Hiç değişme, olur mu." Constance elimi sıktı. "Biz aptal kâhinler, alaycılar, canavarlar güleriz, ama size ihtiyacımız var. Yoksa Merlin ölür, Yuvarlak Masa'yı tamir eden marangoz masanın çarpık olduğunu görür, veya sahte zırhlan yağlayan adam içine işer. Sonsuza dek yaşa, söz mü?"</p>

  <p class="calibre">İçerde telefon çaldı.</p>

  <p class="calibre">Constance'la yerimizden sıçradık. İçeri koşup ahizeyi kaptım. "Evet?" Bekledim. "Alo?"</p>

  <p class="calibre">Ama sadece yüksek bir yerlerde esen rüzgârın sesine benzeyen bir ses vardı. Ensemdeki bütün saçlar, kedi gibi, diken diken oldu.</p>

  <p class="calibre">"Roy?"</p>

  <p class="calibre">Telefonun içinde rüzgâr esiyordu, bir yerde kalaslar gıcırdıyordu.</p>

  <p class="calibre">Gözlerimi içgüdüsel olarak göğe çevirdim. Yüz metre ötede. Notre Dame. İkiz kuleleri, heykel azizleri, oluk ağızlarıyla.</p>

  <p class="calibre">Katedralin kulelerinde rüzgâr vardı. Uçuşan tozlar ve kırmızı bir işçi bayrağı.</p>

  <p class="calibre">"Stüdyo hattı mı bu?" dedim. "Olduğunu sandığım yerde misin?"</p>

  <p class="calibre">Yukarıda, en tepede, oluk ağızlarından birinin kıpırdadığını görür gibi oldum...</p>

  <p class="calibre">Oh, Roy, diye düşündüm, eğer sensen, intikamı unut. Aşağı in.</p>

  <p class="calibre">Ama rüzgâr durdu, soluma durdu ve hat kesildi.</p>

  <p class="calibre">Telefonu bırakıp kulelere doğru baktım.</p>

  <p class="calibre">Constance da dönüp aynı kulelere baktı, yeni bir rüzgâr toz bulutlan kaldırıyor oraya buraya savuruyordu.</p>

  <p class="calibre">"Bu kadarı yeter!"</p>

  <p class="calibre">Constance tekrar sundurmaya çıktı ve yüzünü Notre Dame'a doğru kaldırdı.</p>

  <p class="calibre">"Orda neler oluyor!" diye bağırdı.</p>

  <p class="calibre">"Şş!" dedim.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_36">-37-</h2>

  <p class="calibre">Fritz bir figüran kalabalığının ortasındaydı, bağırıyor, işaret ediyor, ayaklarıyla toza vuruyordu. Kolunun altında bir binici kamçısı vardı, ama kullandığını hiç görmemiştim. Üç kamera da hazırdı, yönetmen yardımcıları, figüranları, İsa'nın şimdiyle şafak arasında ortaya çıkacağı bir meydana açılan dar bir sokağa yerleştiriyorlardı. Bu kargaşanın ortasında Fritz beni ve Constance'ı gördü ve sekreterine işaret etti. Sekreter koşarak geldi, beş senaryo sayfasını eline verdim, kalabalığın içinden güçlükle geçerek geri döndü.</p>

  <p class="calibre">Sırtı bana dönük sayfalarını karıştırırken Fritz'i seyrettim. Başının aniden boynuna gömüldüğünü gördüm. Uzun bir dakika sonra Fritz döndü, bana bakmadan eline bir megafon aldı. Bağırdı. Herkes susuverdi.</p>

  <p class="calibre">"Hepiniz yerleşin. Oturabilenler otursun. Diğerleri ayakta dursun. Yarma kadar İsa gelmiş ve gitmiş olacak. İşimiz bitip de evimize gittiğimiz zaman onu şöyle görüyor olacağız. Dinleyin."</p>

  <p class="calibre">Ve son sahnenin sayfalarını okudu, kelimesi kelimesine, sayfa sayfa, alçak ama duru bir sesle; ne bir baş kımıldıyordu, ne bir ayak. Gerçek olduğuna inanamıyordum. Şafaktaki deniz, balık mucizesi, İsa'nın kıyıdaki garip solgun hayaleti, kömürlerin üstünde pişen balıklar, rüzgâra kıvılcımlar saçan kömürler, gözleri kapalı sessizce dinleyen havariler ve Kurtarıcı'nın herkese veda ederken bileklerindeki yaralardan, üzerinde Son Akşam Yemeği'nden sonraki Akşam Yemeği'nin piştiği kömürlere damlayan kanı.</p>

  <p class="calibre">Sonunda Fritz son kelimeleri de söyledi.</p>

  <p class="calibre">Kalabalıktan, güruhtan ve askerlerden çok hafif bir fısıltı yükseldi ve sessizliğin ortasında Fritz insanların arasından yürüyüp yanıma geldi, duygularımdan yan-kör haldeydim.</p>

  <p class="calibre">Fritz hayretle Constance'a baktı, başıyla ona bir işaret yaptı, sonra bir an durdu ve nihayet elini kaldırdı, monoklünü gözünden çıkardı, sağ elimi aldı ve cam parçasını bir ödül, bir madalya gibi avucumun içine koydu. Parmaklarımı üstüne kapattı.</p>

  <p class="calibre">"Bu geceden sonra," dedi sessizce, "benim için göreceksin."</p>

  <p class="calibre">Bir emirdi bu, bir buyruk, bir kutsama.</p>

  <p class="calibre">Sonra yürüdü gitti. Arkasından bakakaldım, monoklü titreyen yumruğumun içinde sıkışmış. Sessiz kalabalığın ortasına geldiği zaman megafonu kapıp tekrar bağırdı. "Pekâlâ, bir şeyler yapın!"</p>

  <p class="calibre">Bana bakmadı bir daha.</p>

  <p class="calibre">Constance kolumdan tutup beni uzaklaştırdı.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_37">-38-</h2>

  <p class="calibre">Brown Derby'ye giderken Constance yavaş yavaş sürüyor, alacakaranlıktaki sokaklara bakıyordu. 'Tanrım, her şeye inanıyorsun, di mi?" dedi. "Ama nasıl, neden?"</p>

  <p class="calibre">"Çok basit," dedim. "Nefret ettiğim veya inanmadığım hiçbir şeyi yapmayarak. Bana bir iş teklif etsen, mesela fahişelik ya da alkolizm üzerine yaz desen, yapamam. Çünkü bir fahişeye para vermem, sarhoşları da hiç anlamıyorum. Sevdiğim şeyi yapıyorum. Şu anda, çok şükür, konu Galile şafağında uzaklaşan İsa ve kıyıdaki ayak izleri. İyi bir Hıristiyan değilim ama Yuhanna'daki bu sahneyi keşfettiğimde, daha doğrusu H. İ. benim için keşfettiğinde, vuruldum. Yazmadan edemezdim."</p>

  <p class="calibre">"Anlıyorum." Constance gözünü dikmiş bana bakıyordu; başımı eğip işaret ettim, hâlâ araba sürdüğünü hatırlatmak için.</p>

  <p class="calibre">"Para peşinde değilim ben, Constance. Bana Savaş ve Barış'ı önersen, reddederdim. Tolstoy kötü mü? Hayır. Onu anlamıyorum, o kadar. Zayıf olan benim. Ama hiç değilse bu senaryoyu yapamayacağımı biliyorum, çünkü aşık değilim. Beni işe alırsan paranı boşa harcamış olursun. Dersin sonu. İşte geldik," dedim, önünden geçip geri dönerken, "Brown Derby!"</p>

  <p class="calibre">Boş bir geceydi. Brown Derby tenhaydı, arka tarafta oryantal paravana da yoktu.</p>

  <p class="calibre">"Kahretsin," diye mırıldandım.</p>

  <p class="calibre">Çünkü gözlerim sol taraftaki bir bölmeye kaymıştı. Bölmede rezervasyon telefonlarının geldiği küçük bir göz vardı. İçeride bir masa, masanın üstünde ufak bir okuma lambası duruyordu, Clarence Sopwith'in resim albümü birkaç saat önce bunun üstünde yatıyor olmalıydı.</p>

  <p class="calibre">Orada öylece yatıp çalınmayı beklemişti ve Clarence'ın adresini bulup-</p>

  <p class="calibre">Aman Allahım, diye düşündüm, olamaz!</p>

  <p class="calibre">"Çocuk," dedi Constance, "bir içki söyleyelim sana!"</p>

  <p class="calibre">Metrdotel son müşterilerine hesabı sunuyordu. Başının arkasındaki gözle bizi gördü ve döndü. Constance'ı görünce yüzü sevinçle parladı. Ama yanında beni görünce ışık söndü. Ne de olsa ben kötü haber demektim. Clarence'ın Canavar'a yaklaştığı gece ben de oradaydım.</p>

  <p class="calibre">Metrdotel yine gülümsedi ve odayı geçip bize doğru geldi, Constance'ın her bir parmağını öptü açlıkla. Constance başını geri atıp güldü.</p>

  <p class="calibre">"Yaran yok Ricardo. Yüzüklerimi yıllar önce sattım!"</p>

  <p class="calibre">"Beni hatırlıyor musunuz?" diye sordu hayret içinde.</p>

  <p class="calibre">"Ricardo Lopez, Sam Kahn olarak da tanınır."</p>

  <p class="calibre">"Ona bakarsan, Constance Rattigan kimdi ki?"</p>

  <p class="calibre">"Donlarımla beraber doğum kâğıdımı da yaktım." Constance beni gösterdi. "Bu-"</p>

  <p class="calibre">"Biliyorum, biliyorum," Lopez beni es geçti.</p>

  <p class="calibre">Constance yine güldü, çünkü adam hâlâ elini tutuyordu. "Ricardo MGM'de yüzme havuzu cankurtaranıydı. Günde düzinelerce kız boğulurdu onlara yeniden hayat versin diye. Ricardo, oturalım mı?"</p>

  <p class="calibre">Bizi oturttu. Gözlerimi restoranın arka duvarından alamıyordum. Lopez beni yakaladı, şarap şişesindeki tirbuşonu hışımla çevirdi.</p>

  <p class="calibre">"Ben sadece izleyiciydim," dedim sessizce.</p>

  <p class="calibre">"Evet, evet," diye mırıldandı, Constance'a tattırmak için şarap koyarken. "Asıl öbür aptaldı mesele."</p>

  <p class="calibre">"Şarap çok güzel," Constance yudumladı, "senin gibi." Ricardo Lopez eridi. Çılgın bir kahkaha kaçtı ağzından.</p>

  <p class="calibre">"O öbür aptal kimdi?" diye araya sıkıştırdı Constance, avantajını sezerek.</p>

  <p class="calibre">"Önemli değil." Lopez eski hazımsızlığını kazanmaya çalıştı. "Bağırışmalar, yumruklar. En iyi müşterimle bir sokak dilencisi."</p>

  <p class="calibre">Aman Tanrım, diye düşündüm. Bütün hayatı boyunca sahne ışıkları ve şöhret dilenen zavallı Clarence.</p>

  <p class="calibre">"En iyi müşterin mi, sevgili Ricardo?"dedi Constance gözlerini kırpıştırarak.</p>

  <p class="calibre">Ricardo oryantal paravananın katlı durduğu dipteki duvara bakıyordu.</p>

  <p class="calibre">"Mahvoldum. Yaşlar kolay kolay akmıyor. Öyle dikkatliydik ki. Yıllardır. Hep geç gelirdi. Ben içerde tanıdığı biri var mı diye kontrol ederken mutfakta beklerdi. Zor iş, di mi? Ne de olsa onun her tanıdığını ben tanımam, ha? Ama şimdi aptalca bir hata, yoldan geçen bir serseri yüzünden Büyük Adam'ım belki de bir daha gelmeyecek. Başka bir restoran bulacak, daha geç bir saatte, daha boş."</p>

  <p class="calibre">"Bu Büyük Adam'ın..." Constance Ricardo'nun önüne fazladan bir şarap kadehi itti ve kendisi için doldurmasını işaret etti, 'bir adı var mı?"</p>

  <p class="calibre">"Yok." Ricardo doldurdu, benimkini hâlâ boş bırakarak. "Zaten sormadım da. Senelerdir gelirdi, ayda en az bir gece, en iyi yemeklere, en iyi şaraplara nakit para öderdi. Ama bütün bu seneler boyunca gecede on beş yirmi kelimeden fazla konuşmadık.</p>

  <p class="calibre">"Menüyü sessizce okur, istediği şeyi işaret ederdi, paravananın arkasında. Sonra o ve bayan arkadaşı konuşur, içer ve gülerlerdi. Yani, yanında bir bayan varsa. Tuhaf bayanlar. Yalnız bayanlar..."</p>

  <p class="calibre">"Kör bayanlar," dedim.</p>

  <p class="calibre">Lopez bir bakış fırlattı.</p>

  <p class="calibre">"Belki. Veya daha kötü."</p>

  <p class="calibre">"Daha kötü ne olabilir?"</p>

  <p class="calibre">Lopez şarabına ve yandaki boş sandalyeye baktı.</p>

  <p class="calibre">"Otur," dedi Constance.</p>

  <p class="calibre">Lopez sinirli sinirli boş restorana bakındı. Sonra oturdu, şaraptan ufak bir yudum aldı ve başını salladı.</p>

  <p class="calibre">"Hastalıklı demek daha doğru olur," dedi. "Kadınları. Tuhaf. Üzgün. Yaralı? Evet, gülemeyen yaralı insanlar. Onları güldürürdü. Sanki kendi sessiz, korkunç hayatını iyileştirmek için başkalarını tuhaf bir şekilde neşelendirmesi gerekiyordu. Hayatın bir şaka olduğunu ispatladı! Bir düşünün! Böyle bir şeyi ispat etmek. Sonra kahkahasıyla beraber dışarı, geceye çıkardı, gözü, ağzı, aklı olmayan kadınıyla - hâlâ neşelendiklerini hayal ederek - bir gece taksiye, bir gece limuzine binerlerdi, hep farklı bir limuzin şirketi, her şey nakit ödenirdi, kredi kartı yok, kimlik yok, sürer giderlerdi sessizliğin içine. Söyledikleri hiçbir şeyi işitmezdim. Başını çevirip de beni paravananın beş metre ilerisinde görse: Felaket! Bahşişim? Tek bir gümüş kuruş! Öbür sefer on metre uzakta dururdum. Bahşiş? İki yüz dolar. Neyse, üzgün adama içelim."</p>

  <p class="calibre">Ani bir rüzgâr restoranın dış kapılarını sarstı. Donakaldık. Kapılar açıldı, sallandı, kapandı.</p>

  <p class="calibre">Ricardo kaskatı kesildi. Gözlerini bana çevirdi, sanki müşteri olmayışından ve gece rüzgârından sorumlu benmişim gibi.</p>

  <p class="calibre">"Allah kahretsin, kahretsin," dedi usulca. "Yerin dibine girdi sanki."</p>

  <p class="calibre">"Canavar mı?"</p>

  <p class="calibre">Ricardo bana baktı. "Ona öyle mi diyorsun? Hıh..." Constance kadehime işaret etti. Ricardo omuz silkip bir iki santim doldurdu. "Bu kadar önemli biri mi ki buraya gelip hayatımı mahvediyorsunuz? Bir hafta öncesine kadar zengin biriydim."</p>

  <p class="calibre">.Constance hemen kucağındaki cüzdanı yokladı. Eli, fare gibi, sağ tarafındaki koltuğa kaydı ve oraya bir şey bıraktı. Ricardo anladı ve başını salladı. .</p>

  <p class="calibre">"Ah, hayır, olmaz, senden alamam sevgili Constance. Evet, o beni zengin etti. Ama bir zamanlar, yıllar önce, sen beni dünyanın en mutlu adamı yapmıştın."</p>

  <p class="calibre">Constance'ın gözleri pırıldadı, adamın elini okşadı. Lopez kalktı, mutfağa gitti bir iki dakika kadar. Şarabımızı içip bekledik, ön kapının rüzgârdan açılıp fısıltıyla kapanmasını seyrettik. Lopez geri geldiğinde boş masalara, sandalyelere baktı, sanki görgüsüzlüğünü eleştireceklermiş gibi. Dikkatle küçük bir fotoğraf koydu önümüze. Biz bakarken şarabını bitirdi.</p>

  <p class="calibre">"Bu geçen yıl çekildi. Mutfaktakilerden biri arkadaşlarını eğlendirmek istemiş. Üç saniyede iki resim çekti. Yere düştüler. Senin Canavar makineyi parçaladı, bir resmi yırttı, sadece bir tane olduğunu sandı, garsona vurdu, zaten hemen kovdum onu. Hesabı vermedik, en iyi şarabımızın son şişesini sunduk. Tekrar yoluna girmişti her şey. Sonradan ikinci resmi bir masanın altında buldum, deli adam kükreyip saldırdığında oraya düşmüş. Ne acı, değil mi?"</p>

  <p class="calibre">Constance'ın gözüne yaşlar dolmuştu.</p>

  <p class="calibre">"Buna mı benziyor?"</p>

  <p class="calibre">"Tanrım," dedim, "evet."</p>

  <p class="calibre">Ricardo başını salladı: "Sık sık şöyle demek isterdim: Bayım, neden yaşıyorsunuz? Hiç güzel olma kâbusu gördünüz mü? Kadınınız kim? Hayatınızı nasıl kazanıyorsunuz? Hem bu hayat mı ki? Ama demedim. Sadece ellerine baktım, ona ekmek verdim, şarap sundum. Ama bazı geceler yüzüne bakmam için zorlardı. Bahşiş verdiği zaman gözlerimi kaldırmamı beklerdi. Sonra gülümserdi o ustura gibi kesen gülümsemesiyle. Hiç kavga eden iki adam gördünüz mü, biri ötekine bıçak atar da eti kırmızı bir ağız gibi açılır? İşte ağzı öyleydi, zavallı canavar, şarap için teşekkür eder, bahşişini yukarı kaldırırdı, gözlerini göreyim diye, mezbahaya benzeyen bir yüzün içinde hapsolmuş, serbest kalmaya can atan, umutsuzluk içinde boğulan gözlerini."</p>

  <p class="calibre">Ricardo gözlerini kırpıştırdı ve resmi cebine tıktı.</p>

  <p class="calibre">Constance hâlâ resmin masada durduğu yere bakıyordu. "Adamı tanıyıp tanımadığımı öğrenmeye gelmiştim. Tanrıya şükür tanımıyorum. Ama sesi? Belki başka bir gece."</p>

  <p class="calibre">Ricardo homurdandı. "Hayır, hayır. Her şey mahvoldu. Geçen gece dışarıda bekleyen o aptal hayran yüzünden. Senelerdir böyle bir karşılaşma ilk defa oluyor. Genelde o kadar geç saatte cadde bomboş olur. Eminim artık dönmez. Ben de daha küçük bir daireye taşınırım. Bencilliğimi affedin. İki yüz dolarlık bahşişlerden vazgeçmek çok zor."</p>

  <p class="calibre">Constance burnunu sildi, kalktı, Lopez'in elini tuttu ve içine bir şey sıkıştırdı. "Direnme!" dedi. "Harika bir yıldı, 1928. Tatlı jigolomu ödemenin tam sırası. Yapma!" Çünkü parayı geri vermeye uğraşıyordu.</p>

  <p class="calibre">Ricardo başını salladı ve Constance'ın elini yanağına götürdü.</p>

  <p class="calibre">"La Jolla değil miydi, deniz, güzel hava?"</p>

  <p class="calibre">"Her gün vücut sörfü!"</p>

  <p class="calibre">"Evet, ya, vücut sörfü!"</p>

  <p class="calibre">Ricardo her bir parmağını öptü yine.</p>

  <p class="calibre">Constance, "Tat dirsekte başlıyor!" dedi.</p>

  <p class="calibre">Ricardo bir kahkaha attı. Constance hafifçe çenesine vurdu ve kaçtı. Kapıdan çıkmasını bekledim.</p>

  <p class="calibre">Sonra döndüm, küçük bölmeye baktım, ufak lambası, masası, dosya dolabıyla.</p>

  <p class="calibre">Lopez nereye baktığımı gördü, o da baktı.</p>

  <p class="calibre">Ama Clarence'ın resim çantası gitmişti, geceye, yanlış insanlara.</p>

  <p class="calibre">Kim koruyacak Clarence'ı şimdi? diye düşündüm. Kim onu karanlıktan kurtaracak ve şafağa kadar hayatta: kalmasını sağlayacak?</p>

  <p class="calibre">Ben mi? Kuzinine bilek güreşinde yenilen tıfıl mı?</p>

  <p class="calibre">Crumley mi? Bütün gece Clarence'ın tek katlı evinin önünde beklemesini nasıl isterdim? Git Clarence'ın kapısında bağır: işin bitti. Kaç!</p>

  <p class="calibre">Crumley'yi aramadım. Gidip Clarence Sopwith'in sundurmasında bağırmadım. Ricardo Lopez'e başımla selam verip geceye çıktım. Kapının önünde Constance ağlıyordu. "Cehennem olup gidelim surdan," dedi.</p>

  <p class="calibre">Ufak bir ipek mendille gözlerini sildi. "Şu lanet Ricardo. Kendimi yaşlı hissettirdi. Ve o zavallı umutsuz adamın lanet resmi."</p>

  <p class="calibre">"Evet, o yüz," dedim ve ekledim, "...Sopwith."</p>

  <p class="calibre">Çünkü Constance tam Clarence Sopwith'in birkaç gece önce durduğu yerde duruyordu. "Sopwith?" dedi.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_38">-39-</h2>

  <p class="calibre"><span style="font-size: 1em;">Direksiyonda Constance'ın sesi rüzgârı bıçak gibi kesti:</span><br /></p>

  <p class="calibre">"Hayat iç çamaşırı gibidir, günde iki kere değiştirmen lazım. Benim için bu gece bitti, unutmayı seçiyorum."</p>

  <p class="calibre">Gözlerindeki yaşlan sildi ve yana doğru baktı akıp gittiklerini görmek için.</p>

  <p class="calibre">"Unutuvereceğim. Benim hafızam böyledir. Ne kolay, değil mi?"</p>

  <p class="calibre">"Değil."</p>

  <p class="calibre">"İki yıl önce oturduğun apartmanın en üst katındaki insanları hatırlıyor musun? Cumartesi gecesi eğlencelerinden sonra nasıl da dama çıkıp yeni elbiselerini aşağı fırlatırlardı, ne kadar zengin olduklarını kanıtlamak için, umursamadıklarını, yarın bir başkasını alabileceklerini. Ne büyük bir yalan; elbiselerini çıkarıp atar, şişko veya küçük kıçlarıyla sabahın üçünde damın üstünde durup aşağıda biriken elbise bahçesini seyrederlerdi, boş avlulara, sokaklara uçuşan ipek yapraklar gibi. Değil mi?"</p>

  <p class="calibre">"Evet!"</p>

  <p class="calibre">"Ben böyleyim işte. Bu geceyi, Brown Derby'yi, o zavallı orospu çocuğunu gözyaşlarımla beraber atıyorum."</p>

  <p class="calibre">"Bu gece bitmedi. O yüzü unutamazsın. Canavar'ı tanıdın mı tanımadın mı?"</p>

  <p class="calibre">"Tanrım. İlk büyük ağır sıklet maçımızın eşiğindeyiz galiba. Üstüme gelme."</p>

  <p class="calibre">"Onu tanıdın mı?"</p>

  <p class="calibre">"Tanınmaz haldeydi."</p>

  <p class="calibre">"Gözleri vardı. Gözler değişmez."</p>

  <p class="calibre">"Üstüme gelme!" diye bağırdı.</p>

  <p class="calibre">'Pekâlâ," diye söylendim. "Sustum."</p>

  <p class="calibre">"Aferin." Gözyaşları ufak kuyrukluyıldızlar gibi düşmeye devam ediyordu. "Seni yine seviyorum." Yorgun argın gülümsedi, saçları ön camın üstünden soğuk soğuk esen havayla bir oraya bir buraya uçuşuyordu.</p>

  <p class="calibre">Vücudumun bütün kemikleri bu gülümsemeyle çöktü sanki. Allahım, diye düşündüm, hep kazanır mı bu kadın, her gün, hayatı boyunca, bu ağız, bu dişler ve masum rolü yapan bu harika gözlerle?</p>

  <p class="calibre">"Evet!" diye güldü Constance, aklımdan geçenleri okuyarak.</p>

  <p class="calibre">"Bak," dedi.</p>

  <p class="calibre">Stüdyo kapılarının önünde durdu. Uzun uzun yukarı doğru baktı.</p>

  <p class="calibre">"Hey Allahım," dedi sonunda. "Hastane değil burası. Büyük fikirlerin ölüp gömüldüğü yer. Bir deliler mezarlığı."</p>

  <p class="calibre">"Mezarlık duvarın arkasında, Constance."</p>

  <p class="calibre">"Hayır. Önce burda ölürsün, en son orda. Aradaysa-" Kafasının iki yanını sıktı sanki ayrılacakmış gibi. "Delilik. Oraya gitme, çocuk."</p>

  <p class="calibre">"Neden?"</p>

  <p class="calibre">Constance direksiyonun üstünden ağır ağır doğruldu, henüz açık olmayan kapıya, sımsıkı kapalı gece pencerelerine, umursamaz boş duvarlara veryansın etmek için.</p>

  <p class="calibre">"Önce seni delirtirler. Seni çılgına çevirdikten sonra gündüz aptal, günbatımında isterik olduğun için yargılarlar. Ay çıktığı zamanki dişsiz kurt adam.</p>

  <p class="calibre">"Deliliğin son safhasına ulaştığın zaman seni kovar, hakkında mantıksız, bencil ve hayal gücü sıfır diye söylentiler yayarlar. Üstünde adın basılı tuvalet kâğıtları dağıtılır her stüdyoya, kodamanlar adını şakısınlar diye papa tahtına oturdukları zaman.</p>

  <p class="calibre">"Öldüğün zaman sarsıp uyandırırlar tekrar öldürmek için. Sonra leşini Bad Rock, OK Corral veya onuncu arka platodaki Versailles'a asarlar, kötü bir filmdeki sahte cenin gibi bir kavanoza turşunu kurar, yan tarafta ucuz bir mezar satın alır, taşın üstüne adını yanlış olarak kazır, sahte gözyaşları dökerler. Sonra da son utanç: Parlak senelerinde yaptığın filmleri ve ismini kimse hatırlamaz. Rebecca'nın senaristini kim hatırlıyor? Rüzgâr Gibi Geçti'yi kimin yazdığını kim hatırlıyor? Welles'in Kane olmasına kim yardım etti? Sokakta birine sor. Onlar Hoover'in yönetimi sırasında başkanın kim olduğunu bile bilmezler.</p>

  <p class="calibre">"İşte böyle. Gelecek programın gösterildiği günden sonra unutulursun. Film aralarında eve gitmeye korkarsın. Paris'e, Roma'ya, Londra'ya gitmiş bir film yazan nerde duyulmuş? Seyahate çıkarlarsa büyük kodamanlar onları unutur diye ödleri kopar hepsinin. Unutmak mı, hiç tanımazlar ki! Filancayı işe al. Bana falancayı bul. Başlığın üstündeki isim? Yapımcı? Tabii. Yönetmen? Belki. De Mille'in On Emir'i diye geçer, Musa'nın değil. Ya F. Scott Fitzgerald'ın Muhteşem Gatsby'si? Tuvalette sar iç. Ülserli burnuna çek. ismin koca harflerle yazılsın mı istiyorsun? Karının sevgilisini öldür, cesediyle beraber merdivenlerden düş. Dediğim gibi sinema bu, gümüş perde. Projektörün her dönüşündeki boşluksun sen, unutma. Stüdyonun arka duvarındaki yüksek atlama sırıklarını fark ettin mi hiç? Atlayıcıların taş ocağına daha kolay girebilmesi için. Çılgın budalalar işe alır onları, düzinesi beş kuruşa. İşe alınırlar çünkü sinemayı severler, biz sevmeyiz. Bize güç veren de budur. Onları içkiye alıştır, sonra şişeyi al ellerinden, cenaze arabasını ısmarla, bir kürek ödünç al. Dediğim gibi, Maximus Filmleri böyle. Bir mezarlık. Evet, hem de deliler için."</p>

  <p class="calibre">Konuşması bitti, ama Constance öylece kalmıştı sanki stüdyonun duvarları kırılmaya hazır bir gelgit dalgasıymış gibi.</p>

  <p class="calibre">"Oraya gitme," diye bitirdi.</p>

  <p class="calibre">Sessiz bir alkış duyuldu.</p>

  <p class="calibre">Gece bekçisi, süslü İspanyol işlemelerinin arkasında gülümsüyor, alkışlıyordu.</p>

  <p class="calibre">"Sadece bir süre kalacağım orda, Constance" dedim. "Bir iki ay daha, sonra romanımı bitirmek için güneye gidicem."</p>

  <p class="calibre">"Seninle gelebilir miyim? Mexicali, Calexico, Şan Diego'nun güneşine, ta Hermosillo'ya kadar bir gezinti daha, ay ışığında çıplak banyo, yo, sen partal şortlarınla."</p>

  <p class="calibre">"Keşke. Ama ben Peg'le beraberim Constance. Peg ve ben."</p>

  <p class="calibre">"Eh, ne yapalım. Bari öp beni."</p>

  <p class="calibre">Duraksadığımı görünce bana öyle bir öpücük verdi ki koca bir apartmanın depolarındaki buz gibi suyu kaynatırdı.</p>

  <p class="calibre">Kapı açılıyordu.</p>

  <p class="calibre">Gece yarısı iki deli, içeri girdik.</p>

  <p class="calibre"><br class="calibre1" /></p>

  <p class="calibre">Askerler ve satıcılarla dolu büyük meydanın yakınına park ederken Fritz Wong kocaman adımlarla hoplaya hoplaya yanımıza geldi. "Allah kahretsin! Sahneni çekmek için her şey hazır. Ama şu ayyaş Baptist Unitaryan kayboldu ortadan. Orospu çocuğunun nerde saklandığını biliyor musun?"</p>

  <p class="calibre">"Aimee Semple McPherson'ı aradınız mı?"</p>

  <p class="calibre">"O ölmedi mi!"</p>

  <p class="calibre">"Veya Holy Rollers'ı. Veya Manly P. Hall Universalistlerini. Ve-ya-"</p>

  <p class="calibre">"Hey Allahım," diye gürledi Fritz. "Gece yarısı oldu! Oralar çoktan kapatmıştır."</p>

  <p class="calibre">"Golgota'ya baktınız mı," dedim. "Oraya gider hep."</p>

  <p class="calibre">"Golgota!" diye hışımla döndü Fritz. "Golgota'ya bakın! Getsemani!" Fritz yıldızlara yalvardı, "Allahım, niye bu zehirli Manischewitz? Hey, biri yarınki sahne için iki milyon çekirge kiralasın!"</p>

  <p class="calibre">Asistanlar oraya buraya koşuştular. Ben de tam yürüyordum ki Constance kolumu tuttu.</p>

  <p class="calibre">Gözlerim Notre Dame'ın cephesine kaydı.</p>

  <p class="calibre">Constance nereye baktığımı gördü.</p>

  <p class="calibre">"Oraya çıkma sakın," diye fısıldadı.</p>

  <p class="calibre">'Tam H. İ.'ye göre bir yer."</p>

  <p class="calibre">"Orda her şeyin sırf cephesi vardır, arkası yoktur. Ayağın bir şeye takılırsa kamburun kalabalığın üstüne fırlattığı taşlar gibi düşersin."</p>

  <p class="calibre">"O bir filmdi Constance!"</p>

  <p class="calibre">"Bu gerçek mi sanıyorsun?"</p>

  <p class="calibre">.Constance titredi. Her zaman gülen eski Rattigan'ı özledim birden.</p>

  <p class="calibre">"Bir şey gördüm az önce, çan kulesinin üstünde."</p>

  <p class="calibre">"Belki H. İ.'dir," dedim. "Onlar Golgota'yı altüst ederken, ben de oraya bakayım bari."</p>

  <p class="calibre">"Yüksekten korktuğunu sanıyordum."</p>

  <p class="calibre">Notre Dame'ın cephesinde oynaşan gölgelere baktım.</p>

  <p class="calibre">"Koca budala. Hadi git. İsa'yı aşağı indir," diye mırıldandı Constance, "bir oluk ağzı gibi katılaşmadan önce. İsa'yı kurtar."</p>

  <p class="calibre">"O kurtuldu!"</p>

  <p class="calibre">Otuz metre gidip arkama baktım. Constance gitmiş Romalı lejyonerlerin ateşinde ellerini ısıtıyordu.</p>

  <p class="calibre"><br class="calibre1" /></p>

  <h2 class="sgc1" id="sigil_toc_id_39">-40-</h2>

  <p class="calibre"><span style="font-size: 1em;">Notre Dame'ın önünde oyalandım, beni korkutan iki şey vardı: İçeri girmek ve yukarı çıkmak. Sonra dönüp, şok içinde, havayı kokladım. Derin bir nefes çekip soludum. "Vay canına. Tütsü! Ve mum dumanı! Biri buraya gelmiş - H. İ. mi?"</span><br /></p>

  <p class="calibre">Girişten geçtim ve durdum.</p>

  <p class="calibre">Yukarıda, payandaların üstünde, büyük bir şekil kıpırdadı.</p>

  <p class="calibre">Çadır bezlerinin arasından, formika cephelerden, oluk ağızlarının gölgeleri arasında gözümü kısıp baktım, katedralin karanlığında herhangi bir şey kımıldıyor mu görmeye çalıştım.</p>

  <p class="calibre">Tütsüyü kim yaktı? diye düşündüm. Rüzgâr mumlan ne zaman söndürdü?</p>

  <p class="calibre">Yukarıdan ince ince tozlar uçuştu.</p>

  <p class="calibre">H. İ. diye düşündüm, eğer düşersen, Kurtarıcı'yı kim kurtaracak?</p>

  <p class="calibre">Sessizliğime sessizlik cevap verdi.</p>

  <p class="calibre">Demek ki...</p>

  <p class="calibre">Dünyanın bir numaralı korkağı olan bendeniz basamak basamak, karanlığın içinden yukarı çıkmak zorundaydım, her an koca çanların gürleyip beni düşüreceğinden korkarak. Gözlerimi sımsıkı kapayıp tırmandım.</p>

  <p class="calibre">Notre Dame'ın tepesinde uzun bir an durdum, ellerim deli gibi çarpan kalbimin üstünde, yukarı çıktığıma bin pişman, aşağıda, bir sürü Romalı'nın ellerinde biralar, Rattigan'a, ziyaretçi kraliçeye gülümsemek için akın akın geldikleri pırıl pırıl ateşin yanında olmaya can atarak.</p>

  <p class="calibre">Şimdi ölürsem, diye düşündüm, kimsenin haberi olmaz.</p>

  <p class="calibre">"H. İ.," diye seslendim gölgelere yavaşça.</p>

  <p class="calibre">Sessizlik.</p>

  <p class="calibre">Uzun formika levhanın yanından dolandım. Orada, yıldızların ışığında biri vardı, oturmuş, ayaklarını katedralin işlemeli cephesine sarkıtmış belirsiz bir şekil, tam eğri büğrü kampanacının yarım yüzyıl önce oturduğu yerde.</p>

  <p class="calibre">Canavar.</p>

  <p class="calibre">Şehre doğru bakıyordu, beş yüz kilometre kareye yayılmış milyonlarca ışığa.</p>

  <p class="calibre">Buraya nasıl geldin acaba, diye düşündüm. Kapıdaki nöbetçiyi nasıl geçtin? Yoksa? Olamaz, duvarın üstünden mi atladın! Evet. Bir merdiven ve bir mezarlık duvarı!</p>

  <p class="calibre">Bir çekicin vurduğunu işittim. Sürüklenen bir ceset. Kapağı kapanan bir sandık. Çakılan bir kibrit. Gürüldeyen bir yakma makinesi.</p>

  <p class="calibre">Nefesim kesildi. Canavar dönüp bana baktı.</p>

  <p class="calibre">Tökezledim, nerdeyse katedralin kenarından düşüyordum. Oluk ağızlarından birine sarıldım.</p>

  <p class="calibre">Canavar o anda ayağa fırladı.</p>

  <p class="calibre">Eli elimi tuttu.</p>

  <p class="calibre">Katedralin kenarında sendeledik bir an. Gözlerini okudum, benden korkan. Benimkileri okudu, ondan korkan.</p>

  <p class="calibre">Sonra elini geri çekti, hayretten yanmış gibi. Hızla geriledi, yarı çömelmiş halde durduk.</p>

  <p class="calibre">O korkunç yüze baktım, panik içinde ve sonsuza dek hapsolmuş gözlere, yaralı ağıza, ve düşündüm:</p>

  <p class="calibre">Neden? Neden bırakmadın düşeyim? Veya itmedin? Elinde çekiç olan sensin, değil mi? Roy'un korkunç kil büstünü bulup parçalayan? Senden başka kimse bu kadar çıldıramazdı! Beni niye kurtardın? Niye yaşıyorum?</p>

  <p class="calibre">Bunun cevabı yoktu. Aşağıda bir şey tangırdadı. Biri merdivenden yukarı çıkıyordu.</p>

  <p class="calibre">Canavar büyük, derin bir fısıltı koyuverdi: "Olamaz!"</p>

  <p class="calibre">Ve yüksek sundurmada koşup kaçtı. Ayakları gevşek tahtaların üstünde güm güm ediyordu. Katedralin karanlığından aşağı tozlar döküldü.</p>

  <p class="calibre"></p>

  <p class="calibre">Tırmanma sesleri arttı. Canavar'ı takip etmek için dipteki merdivene koştum. Son bir kez arkasına baktı. Gözleri! Ne? Ne vardı gözlerinde?</p>

  <p class="calibre">Hem farklı hem aynıydılar, korkmuş ve kabullenmiş, bir an odaklanmış bir an karmaşa içinde. Eli karanlık havaya doğru kalktı. Bir an için bana seslenecek sandım, bağıracak, haykıracak. Ama dudaklarından sadece tuhaf, boğuk bir inilti döküldü. Sonra ayaklarının basamak basamak bu yukarıdaki gerçekdışı dünyadan o aşağıdaki daha korkunç derecede gerçekdışı dünyaya indiğini duydum.</p>

  <p class="calibre">Sendeleyerek arkasından koştum. Ayaklarımdan kalkan toz ve alçı dev bir kum saatinden akan kumlar gibi süzülerek aşağıdaki vaftiz kurnasına birikti. Ayağımın altındaki kalaslar zangırdıyor, sallanıyordu. Rüzgâr etrafımdaki çadır bezini büyük bir göçmen kuş sürüsünün kanatları gibi çırpıyordu, merdivenden sallana sallana iniyor, her sallantıda bir korku çığlığı veya bir küfür çıkıyordu dişlerimin arasından. Allahım, diye düşündüm, ben ve o, o şey, merdivenin üstünde, neyden kaçıyoruz ki? Gözlerimi yukarı çevirdim, oluk ağızlarının uzaklaştığını, yalnız olduğumu gördüm, karanlıkta iniyor, düşünüyordum: Ya aşağıda beni bekliyorsa?</p>

  <p class="calibre">Döndüm. Aşağı baktım.</p>

  <p class="calibre">Düşersem, diye düşündüm, yere çarpmak seneler alır. Sadece bir aziz adı biliyordum. Adı dudaklarımdan fırladı: Crumley!</p>

  <p class="calibre">Sıkı tutun, dedi Crumley uzaktan. Altı derin nefes al.</p>

  <p class="calibre">Nefes aldım ama hava ağzımdan geri çıkmayı reddediyordu. Boğulur gibi, Los Angeles'ın beş yüz kilometre kareye yayılmış ışıklarına, trafiğine baktım, bütün o güzel insan kalabalıklarına, ama burda bana yardım edecek kimse yoktu. Işıklar! Sokak sokak ışıklar!</p>

  <p class="calibre">Uzakta, dünyanın kenarına, uzun, karanlık bir dalganın dokunulmaz bir kıyıya vurduğunu görür gibi oldum.</p>

  <p class="calibre">Sörf, diye fısıldıyordu Constance.</p>

  <p class="calibre">İşe yaradı. Hızla inmeye koyuldum, gözlerim kapalı, cehennem çukuruna bakmadan toprağa bastım ve durdum, Canavar'ın yakalayıp vurmasını bekledim, kurtarmak için değil, öldürmek için uzattığı ellerini.</p>

  <p class="calibre">Ama Canavar yoktu. Sadece boş vaftiz kurnası, içinde yarım kilo katedral tozu, sönmüş mumlar ve kayıp tütsü.</p>

  <p class="calibre">Son bir kez yukarı baktım Notre Dame'ın yan cephesinden. Tırmanan her kimdiyse tepeye varmıştı.</p>

  <p class="calibre">Yarım kıta uzakta, Golgota tepesindeki kalabalık, cumartesi akşamı futbol maçından gelenler gibi gürültü ediyordu.</p>

  <p class="calibre">H. İ. diye düşündüm, burda değilsen, nerdesin?</p>
</body>
</html>
