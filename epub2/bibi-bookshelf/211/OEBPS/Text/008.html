<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta http-equiv="Content-Type" content="application/xhtml+xml; charset=utf-8"/>
  <meta name="Generator" content="Atlantis Word Processor 1.6.5.7"/>
  <link rel="stylesheet" type="text/css" href="../Styles/style.css"/>
  <title></title>
</head>

<body>
  <p class="p1"><br/></p>

  <p class="p1"><br/></p>

  <p class="p1"><br/></p>

  <p class="p1">[Birbirinden asterisklerle ayrılmış olan takip eden notlar, Louis Sacchetti'nin güncesinden olduğu gibi aktarılmıştır. Yazıldıkları sıradadırlar, ama bunun dışında, zamanlamayı sadece kamp içinde olanlarla karşılaştırarak yapabiliriz. Bu durumda, ilk olarak Skilliman'dan söz edilmesi (on ikinci not), bu ve bundan sonraki notların yazılış tarihinin 9 Ağustostan önce olamayacağını gösteriyor. Üsluplarından, en sondaki, güncenin bu kısmının ağırlığını oluşturan üç notun da ("Onun bahçelerinde, giderek daha çok yürüyoruz" diye başlayanlar) bu dönemin sonuna doğru, Sacchetti düzgün olarak (buna aynı zamanda anlaşılabilir de diyebiliriz) yazmaya başlamadan hemen evvel yazıldığını çıkarabiliyoruz; bu (Sacchetti'nin deyimiyle) "çılgınca karalamalar"ın son tarihi olarak bize 28 Eylül'ü gösteriyor. Bu malzemenin bir kısmı Sacchetti’nin özgün çalışmaları değil ve kendisi bir kaynak belirtmedikçe de -ve çoğunlukla da hiç bununla uğraşmamış- biz de yapamıyoruz; bu, çok zor bir uğraş olmasının yanında, sadece uzmanları ilgilendirecek bir şey. Kaynakları arasında şunları sayabiliriz: İncil, Aquinas, Kabala, <i>Gülün Romansı</i>'nın ikinci bölümü de içinde olmak üzere çeşitli simya metinleri, Richard (ve George) Wagner, Bunyan, Milton, de Lautrémont, Rilke, Rimbaud ve çok sayıda modern İngiliz şair. Yayıncı.]</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Çok fazla içebakış. Yetersiz gerçeklik. Gerçek şeylerin canlı tanılanmasına yoğunlaş." Haklı, biliyorum. Tek bahanem; cehennem çok kasvetli.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Balinanın midesi, yoksa sobanın mıydı?</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Kederli sesler, gidip gelmeler duymuş, bu yüzden bazen parçalanacağını veya yoldaki çamur gibi çiğneneceğini düşünmüş. Sonra, biraz ileride: "Yanan çukurun başına gelir gelmez, kötülerden biri arkasından yaklaştı, onun hizasına kadar yükseldi ve fısıltıyla Tanrıya karşı birçok büyük küfür önerisinde bulundu, o bunların kendi zihninden kaynaklandığını düşündü... Ne kulaklarını tıkayacak ne de bu küfürlerin nereden kaynaklandığını arayacak sağduyuya sahipti. "</p>

  <p>Bunyan.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Sanatın zamanı kurtardığını sanırız, halbuki sadece onu geçirtir.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Tanrı, ne isterse onu yapmıştır." Korkunç bir gerçek.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>O zaman, yaşamı bir bardak suyun görünümünü almaya başladı. Hani şu fırçalarını duruladığı türden: birçok renk karışınca çamur rengini alır."</p>

  <p>"P.'nin Portresi."</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Ahşap tekne yüzünden insanlar hemen yanlarındaki meleğe inanırlar, çello çalan meleğe.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Mordecai'ın "Portre" hakkında söyledikleri: "Donuk, ama ilginç olmasının nedenlerinden biri donukluğu. Kasıtlı olarak donuk değilim, ama yerlerine oturacaklarsa, pasajlarımın donuk olmasını yeğlerim."</p>

  <p>Ve, başka bir sefer: "Sanat can sıkıntısıyla flört etmelidir. Bir kişinin durgun doğası, öbürünün ölü doğasıdır.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Demir ökçelerimin altında gıcırdayan çakıllar, çocukların kavrulmuş kemikleridir.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p class="p0">Kazanma, harcama,</p>

  <p class="p0">Endişelenme, dostum:</p>

  <p class="p0">Zamanın da bir sonu olmalı.</p>

  <p class="p0">Acele et! Acele et!</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Burada, cehennemde, seçenekler en derin soğukla en aşırı sıcak. "Bu iki durum arasında ileri geri koşturup duruyorlar, çünkü birindeyken, öbürü hep cennet gibi görünüyor.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Haast hakkında Skilliman şunu diyor: "İçinden o kadar dağınık bir zihin ki, alfabenin harflerini bile sıraya dizmesi zor olur."</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Evet! Alfabe bile dağılıyor. Sanki yaramaz bir çocuk, fırtına gibi gelmiş de kutulardan yapılmış bir şatoyu yıkmış gibi.</p>

  <p>Skilliman'ın çocuksu yüzü.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p class="p0">Balkabağı ve gülhatmi öyküsü</p>

  <p>Bu bahar, gülhatmilerinin arasında entelektüel bir balkabağı yetişmiş. Gülhatmiler çok güzelmiş ama o, balkabağının daha yararlı olduğunu biliyormuş. Ekime kadar olgunlaşmamış, o zamana kadar da gülhatmilerin hepsini yemişler.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Bjr gecede yedi iyi şiir yazan bir adam tanıyorum."</p>

  <p>"Bir gecede yedi tane! İnanması zor."</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Bilim olmasaydı, bu sıra sıra kitabeler olmayacaktı. O (bilim) dudaklarımızın üzerinde bir peçe, konuşulmayan sözcüktür. Lanetliler bile sunakta saygılı olurlar.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Amfortas'ın ağıtı benim oldu:</p>

  <p class="p0">Nie zu hoffen</p>

  <p class="p0">dass je ich könnte gesunden</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Zamanın okunun yaraladığı bir Sebastian</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Meade dedi ki: "Ama başka açılardan, Skilliman o kadar da kötü birisi değil. Örneğin gözleri, hayli güzel - eğer gözlerden hoşlanıyorsanız."</p>

  <p>Bu şaka beni hafızamın sınırlarına kadar geri götürdü - lise yıllarına. Zavallı Barry - kelimenin tam anlamıyla parça parça oluyor. Sanki gövdesi otopsi için sabırsızlanıyormuş gibi.</p>

  <p class="p1"><br/></p>

  <p>Ve daha sonra dedi ki: "Duyularım teması kaybediyor."</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Bugün, Skilliman, sinirli bir anında şu dizeleri yazdı:</p>

  <p><i>Dünya</i></p>

  <p class="p0">Düzgün bir küre olsaydı daha kusursuz olurdu Tanrının okyanusları her yeri kaplasaydı.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Garip bir türden yüksek omuzlu, kıvrık gagalı kuşlar çamurda duruyorlar ve kıpırtısız, bir tarafa bakıyorlardı.</p>

  <p>Mann.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Bu Demokrasi değil; bu mizah."</p>

  <p>Vito Battista.</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Cehennem kapısı için yeni bir yazıt: <i>Burada her şey teslim olur.</i></p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>Bir gün, Himmler okullarda okutulacak. Büyük chiliast'ların sonuncusu. İç dünyasının manzaraları sadece kabul edilebilir bir miktarda dehşet ortaya çıkaracak. Düşünün ki vahşet duruşmalarının tutanakları, bu kadar yıl sonra, tiyatrolarda eğlenmemiz için sunuluyor. <i>Güzellik sadece başlangıçtır...</i></p>

  <p class="p1"><br/></p>

  <p class="p5">*</p>

  <p class="p1"><br/></p>

  <p>"Onun bahçelerinde, giderek daha çok yürüyoruz. Kim duyacaktı, kim duyacaktı bağırsaydım <i>o zaman?</i> Suskun devrilmişlik! (Chirico)</p>

  <p>Dehşet meleklere gülümsedi, hepsine birden... cazibeyle. Bunu bekleyen bizler, yanılsamayı takdir edebiliriz. "Vay canına, aynen ateş gibi!"</p>

  <p>Gökyüzüne kim cevap verecek? Bir ruh; yapıldı, oluyor. Fantezilerden, sözcüklerin hesabından, sessiz anlamlardan yorgunum. Her ebediyetin başına gelir. Her gün arıyorlar, hepsi bir diğerini. Tüm zarafete karşın, dudaklar beyinleri kullanmaya zorlanıyor. Şüpheler ve iğrenç küfürler - of, en iğrencinden! İşte, sabah durdu!</p>

  <p>Evet, geceler - eziyet ve heyecan yüklü geceler. Bir utanç duygusu dikilip içimize yerleşiyor. Pisliğin sınırlarını kemirip tırtıklıyoruz. Rüzgâr altındaymışız gibi bırakıyor... ama rüzgârsız. Soğuk, karanlık sokaklarda dolanmak. (Sıcaktan kabaran kaldırım taşları.) Altın kaldırımlarda gürüldeyerek ileri geri koşuşturuyorlar, yükselen ufka doğru. Bir yanılsama!</p>

  <p>İçsel, Ruh'un bir zamanlar gezindiği dolambaçlı ormanlar. Doyum kendi üzerine yıkılıp, muhteşem bir hapşırıkla zamanını dolduruyor. Orada oğlanlar, sırada ölmeyi bekliyorlar, homurdanarak, sabırla. Ruhun, doymuş bir akbaba gibi uçtuğu uçurumlar. Bu hapishane-evrenin ileri karakolları, her türlü (tercihan) dehşete karşı koymak için yerinden fırlayan birlikler. Bazı sabahlar, Lusifer neler fısıldıyor.</p>

  <p>Ölüm günahı David'in oğullarını esirger. Umut homurdanan bir göğün altındaki bataklıktır. Tarih öncesi vahşi bir ada geceleri diyarı. Çamur hücrelerinin payandası. Cehennem, neşesiz bir şekilde ölenlerin hayalarından oluşur. (Fısıltılar: Ah, ölümün şehvet yüklü çalıları!) Ah, Mefistofeles!</p>

  <p>Ölüm kampları; semiz, şişman, aşırı gelişmiş. Her şeye kâdir olanın (yalnızca O yapabilir) hazırladığı topraktan emen kökler.</p>

  <p>Tanrı? Tanrı bizim s...cimiz ve burada uçuşan çiçekler, zihinsel örgütsel ilkeler arasında. Bunlar, garip bir türden kuşlar, davranış ve ödül arasında var olan. Çamurda durup, gözler; eski bir ahşap oymada olduğu gibi hafifçe çarpık, <i>yanlış olan bir şeylere</i> bakıyorlar.</p>

  <p class="p1"><br/></p>

  <p>"Bambu saplarıyla cezalandırıldınız, dedi. Söyleneni yapın... Kalbinin, bu kampları örgütleyen Tanrıya tosladığını hissetti. Rahipler.</p>

  <p class="p1"><br/></p>

  <p class="p1"><br/></p>

  <p>Bağırsaklarımı, sokaklardaki çamurmuş gibi çiğnediler. Uzuvlarım şekilden çıkıp beni halsiz bıraktılar. İlen geri koşuşturma! Yukarı aşağı! "Muazzam bir doz - yuttum!"</p>

  <p>Korkunç gürültüler "balık" gibi kayıp geçiyorlar. Burası cehennem, ebedi cezalandırılma, aşk şeytanlarının düzenli tartışmalarını duyduğunu sandığı yer: Nesnelerin Var Olmalarının Nedenleri Üzerine. Durdu, labirentin içinde kaybolmuş, ilham gelmiş; ah! işte, varız! Tanrı'nın sevgisi nehrin ağzında bile durmuyor. Öpücükler. Bayrak batıyor, yüce amaçlar uğruna. Var olmayı durdur; öne çık ve kaybol.</p>

  <p>İstek? Altın, deva, ant yapacağız. Dünyanın bağırsaklarını ziyaret edeceğiz. Üç beyin zarını düşleyeceğız. Ey Pia Mater; doğanın rahmi, Hiperdulia'mızı kabul et! (Saklı taş düzeltmeyle bulundu, sessiz, gizli bir iş. Dünya-Anüs içine bir kezzap damlası.)</p>

  <p class="p1"><br/></p>

  <p class="p0"><b>Güneş ve Ay'ın Meseli</b></p>

  <p>Kral yalnız başına geldi ve parenkimaya girdi. Alçak gönüllü bir adam olan M. T.’den başkası tenime daha fazla yaklaşmadı. Çiy Pia onu suladı, çiğnenmiş altın tabakalarını eritti. Onu kurbağa boklarına verdi. Her şey dahil oldu. Kendini derişiz bıraktı. Şöyle yazılmıştı: <i>Ben Tanrı Satürn'üm.</i> Günahın ön tezi. Satürn onu alır ve yana yatar (Hoa). Her şey Hoa. O, bir kere O’na verildiğinde, hazır maddeye indirgenir. Alı, nasıl da düştü! (kayanın üzerine.) Böylece, aynı zamanda, burnu da, o kadife gibi çift ve ileri doğru hamle eden uzantılar, burun delikleri. (Fark) Nedir? Jüpiter yirmi gün sürdürür.</p>

  <p>Üçüncü sevgili, Ay'dır. Sevilen can. (Anagram olarak, "canlı".) Burnunu yirmi gün tutar. Akrabaları içinde. "Microprosopus" bir nedendir, tuz çiçekleri gibi beyaz. Bu yüzden: Ruh, sevgi dolu, beyaz bir gömlek içinde iner. Dolu burun deliklerini düşünürüz.</p>

  <p>Bir, ama kırk gün, ve bazen de kırk, ama öyleydi ki, O kırk olabilirdi. Güneşi sarıydı.</p>

  <p>Ve sonra çok güzel bir güneş geldi. Düşün (Akıl): <i>Heil!</i> Güzelliğin boğucu bolluğa bağlı olmadığı bir ülke. Isenheim! Bu, civarı duyu veya mesafeden daha elle tutulur bir şekilde aydınlatır. Bir çello! Dünyanın kıllı sapları geceyi sürer.</p>

  <p>Başlangıç; yılın yılı teganni etmesine karşın, her garip anlamı ayarında tutan güneştir. Hiç bir zaman (futhorc) varlığı olmayan durgun su birikintilerine kaymasına izin vermeyin, yok ediciler! Porsiyonlarının bir kısmı, hareketsizlik ve kendini bilme arasında seçme yapma durumunda bırakılan, parktaki (Tanrının parkı) "süt"tü. Dikenkuyruk ejderlerin gözleri artık pullu olmayacak.</p>

  <p>Kederli, kederli, duydu.</p>

  <p class="p1"><br/></p>

  <p>Böylece üçüncü maddeye geçiyoruz:</p>

  <p>Çekince 1. Bu korkunç yeşillik (Tanrı tarafından) hiç görülmemişti. Kilometreler boyunca (Tanrı) öyle bir paçavracıyla beraber oldu ki, O nun "zehir"i hiç bir şeyi yokedemez, diye iddia eden Augustine'in istişaresi bizi böldü. Soru: O boğulduğunda yapabileceğimiz en iyi şey ne olurdu?</p>

  <p>Çekince 2. Sonra, O'nun Şüphe'yi yöneten iyiliğiyle, kötü ruhlulardan biri iyi oldu. Burada fısıltıyla zenci şarkılarını akla getiren kimse yok (ve birisi var). 'Kötü olan sensin Al---!' diyen saf salak. Veya <i>Çember</i>'de. ('Altın!' 'İstediğin bu muydu?')</p>

  <p>Çekince 3. Sonra, eğer (Tanrı) dine küfretmiş olsaydı, bu (rahatça verilmiş olan) hediyeleri, O çok mu sevecekti? Bizden latria<a id="k17" href="../Text/DiPNOTLAR.xhtml#a17"><sup>[17]</sup></a> isteyecek miydi? Yozlaşmanın etkisi daha işi bitirmedi, çünkü O, bir şeyin başka biri tarafından üretilmesini sağlıyor. <i>Non placeet!</i> Koca bir domuzun gövdesi, hiç bir şeyi yok edemez. Soru?</p>

  <p>"Buna cevap vereceğim: Bazıları bu fırçayı çamurlu suya sokmuş. Buna izin verilmemesi gerekir. Ama, doğal gereksinim yoluyla gösterilmiştir ki, O, kendisi, benim üstüme kusar. (Günlük) ince altın kabuklar soyulur, Ama Onun doğası değişemez. O zaman, biz ne olacağız? Ozmosu biliyorum, ve çamur hücresi simgeleme üzümleri aracılığıyla tatlandırılıyor. İçimde (Tanrı tarafından) yaratılan bir yığın engeli aşmak için bir yarık açmak. Siz, bakın! Çukurlar ve tuzaklar Tanrı'nın hoşuna gider. Kırk gün kırk gece sürdürür. Ben O'NUN TA KENDİSİYİM. Eğer O, cenneti onlara verebilseydi, onları yola getirirdi."</p>

  <p>Gelin, iç olayın sürüngen otlarını görün!</p>

  <p class="p1"><br/></p>

  <p class="p5">*</p>

  <p class="p1"><br/></p>

  <p class="p0"><b>İlahi Çerezler</b></p>

  <p>Tahammül dışı önsöz! Her şeyi pat diye yok edemezmiş! Bundan önceki yok olma eğilimli doğru duraksama. Diken kuyruklu akrep, Usta Dürer’in de gösterdiği gibi, hiçbir şeyi yok edemez. Onun için, tatlı küçük şeyler, gelin de gene su sıçratın! Kendinizi kanımın Phlegethon'una<a id="k18" href="../Text/DiPNOTLAR.xhtml#a18"><sup>[18]</sup></a> tanıtın. Ah, şimdi ne güzel yanıyorum! Haydi konuklar! Bütün yeteneklerimden!</p>

  <p>Dinleyin şimdi, duyun şimdi kendi kendini kırbaçlaya- nın belli belirsiz kederini. Ben olsam, lambalarımı ve yağımı israf etmezdim. Yok olmalar. "Ölü" gibi, ne kadar rahatlatıcı olurdu.</p>

  <p>Soluk Venüs, Pia Mater, şu birkaç spiroket'i kabul et.</p>

  <p class="p1"><br/></p>

  <p>Ağlarken, bir "Altın" şeytanperestliği gördüm -<i>fascinariorum</i>. Ozmos'un çekirdeği; gene de, insan onun büyüsünden kuşkulanıyor. (Suskunluğunuz için yalvarıyor.) Dallanıp budaklanarak, keskin yozlaşmalar yaşıyarak sıvı küfürler omuriliğinden yükseldi. Cerahatin cüzi metini çıkarmak kolay değildir.</p>

  <p>Ama, ne kadar da pisleştim. Bitler beni kemiriyor. Domuz Tanrı, Aşk böyle canlılara varlık bahşederken, cüzzam yaralarının kabuklarım da kaldırıyor. Doğru; yanlış. İnayetini O, "yok edebilir" mi? Hayır, nehirlerin suları da yapamaz. Ama, yukarıda da söylediğimiz gibi, gübre yığınındaki böylesi dokular Katolik inancına ters düşer.</p>

  <p>Hacıların yolu onları bir "cadde"ye yöneltti. CXXXIV.6 ayetine göre, ölümsüz kînin alevi durmadan yanar. Bu, A-----'nın öğretisi: <i>Yokolma Üzerine</i> adlı tezine bakınız.</p>

  <p class="p1"><br/></p>

  <p>"O hükmeder. Ne isterse onu yapar." Burada, "hiçbir şey" bir (kişisel) nedendir. Bütün O'nun eylemlerinin iradesi.</p>

  <p>Bu muazzam galeri, Anastomosis, Kalbin Kanı diye adlandırdığımız temel varlığın birincil ormanı. Önemsizleşme karşı-varlığa eğilimli her şeyin üzerine iner; iner, ve Hiçlikten doğmuş olan ve Şimdi-Bura'da ikamet eden korku da onun yanında saklanır. Biz bu soruları O'na, o süt gibi Ruh'a yöneltiyoruz. Sfenks göz kırpıyor. Bahçesi uyanmış, ama o ayırmış. Ve gene.</p>

  <p>O muazzamdır, hususiyetsiz bir türde. Herşeyi Yaratan'ın iyiliğine bir önyargı olmadan ona Sahte Su denilebilir. Daha aşağıya inmeliyiz, Tanrı'nın zambağının altına, "Babalar"a. (Faust). Ve kıllı ellerine karşı bir önyargımız olmadan, nefret ve hor görüyle tepeleme doluyuz. Burnumuzu parmaklıyoruz.</p>

  <p>Bitkiler, dereler, titreme, sinirlenme. Yeşillik, onların arasında en büyük kötülükleri yapanı gösterir (Tanrı). O'nun gücü, tozlu kökleri taşlaştırır. O, onların düzmece faturalarını düzeltir. Ey Hastalığın Kuklası, yok et! Herşeyi, ve bizi, yok et.</p>

  <p>Parçalar; Zehrin işaretine doğru toplanan ağlar; Balık burcu. Üç kez kutsanmış (Nedenler). Hareketli şişe açacağı sürülerinin şiddeti.</p>

  <p class="p1"><br/></p>

  <p class="p5">Alman topraklarında susuzlukla sarhoş,</p>

  <p class="p5">Kendi kendini coşkuyla kırbaçlayanlar...</p>

  <p class="p1"><br/></p>

  <p>Bir doyum peşindeki tövbekâr cemiyetleri. A---'nın dediği gibi, bu değişiklikler, Tanrı yaşlandığı için mi oluyor? Evrensel bir sonuçsuzluğa neden oluyor, iyilik? Hayır, dans ediyor. Eğer Onun canı isterse, neden ve hareketi, sıra ve olayı... Tövbekârı yok edebilir.</p>

  <p>"Neden"in çoğalmasını düşün. "Tanrı" bilgisine ulaşabileceğin, çürümüş bir omurilik torban var burada. Sonra O, kirli, kırışık bir parmağı beyine uzatır ve</p>

  <p><i>Gra netiglluk ende firseiglie blears. Gra netiglluk ende firseiglie. Netiglluk ende firseiglie blears.</i></p>

  <p>(Tanrı)</p>

  <p class="p1"><br/></p>

  <p>1.</p>

  <p>Peki öyleyse, gerçekler. Haast beni, eğer kendimi gerçekle, tüm gerçekle, sadece gerçekle kısıtlamazsam, yemek odası ve kütüphane ayrıcalıklarımın kaldırılmasıyla tehdit ediyor. Kütüphanesiz idare edebilirim.</p>

  <p class="p1"><br/></p>

  <p>2.</p>

  <p>Ama, kesinlikle bir günce tutmayı reddettim. Günlerimin numaralanmış olmasına karşın, onların numaralarına yardakçılık etmeyeceğim.</p>

  <p class="p1"><br/></p>

  <p>3.</p>

  <p>Çok daha hastayım. Kasıklarımda ve eklemlerimde şiddetli ağrılarım var. Yemeklerimin yarısını çıkarıyorum. Ağzım ve burnum kanıyor ve görmem, şu son günlerde, biraz bulanık. Gözlük takmak durumundayım. Aynı zamanda, kelleşiyorum da, ama bunun sorumluluğu da Pallidine'de mı bilemiyorum.</p>

  <p>Herhalde daha akıllıyım. Buna karşın, kendimi daha akıllıymışım gibi hissetmiyorum. Kendimi, dönüşümlü olarak, cansız ve histerik, manik ve depresif, sıcak ve soğuk hissediyorum. Kendimi çok kötü hissediyorum. Ama, Dr. Busk'ın ofisinde (O artık orada değil) psikometrik testlerde bayağı olağandışı sonuçlar elde ediyorum.</p>

  <p class="p1"><br/></p>

  <p>4.</p>

  <p>Dr. Busk artık Kamp Arşimet'te çalışmıyor. En azından ortalıkta gözükmüyor. Doğrusu, Mordecai'ın öldüğü o akşamdan beri hiç ortalıkta gözükmedi. Haast'dan bir açıklama istedim, ama beni totoloji yaparak cevaplandırdı: gitmişti, çünkü gitmişti.</p>

  <p class="p1"><br/></p>

  <p>5.</p>

  <p>Şimdiye kadar söz ettiğim tüm mahkûmlar öldü. Son ölen, on ay direnen Barry Meade oldu. Nüktedanlığını hiç kaybetmedi ve ünlü kişilerin ölürken söylediklerinden oluşan bir kitabı okuyup gülerek öldü. Haast'ı ümitsizliğe sürükleyip, gerçeklerde o son ve ısrarlı talebine neden olan o üç günce bölümünün birincisini de onun ölümünden kısa bir süre sonra yazmıştım.</p>

  <p class="p1"><br/></p>

  <p>6.</p>

  <p>"Gerçek nedir?" diye sordum ona.</p>

  <p>"Gerçek olagelendir. Eskiden yazdığın gibi - buradaki kişiler, onlar hakkında düşündüklerin."</p>

  <p>"Ama, onlar hakkında düşünmüyorum. O kişiler hakkında, eğer yapabilirsem."</p>

  <p>"Allah kahretsin, Sacchetti, ne istediğimi biliyorsun! Anlayabileceğim bir şeyler yaz. Bunları... bunları değil... bu yazdıkların kesinlikle din karşıtı. Ben dine bağlı bir kişi değilim, ama bu da çok fazla. Bu din karşıtı ve ben bir kelimesini bile anlayamıyorum. Gene aklı başında, mantıklı bir günce yazmaya başla, yoksa atarım seni başımdan. Bak, seni başımdan atarım dedim, anlıyor musun?"</p>

  <p>"Skilliman benim gönderilmemi mi istiyor?"</p>

  <p>"Senin işini bitirmemizi istiyor. Bozucu bir etki olduğun için. Bozucu bir etkin olduğunu inkâr edemezsin."</p>

  <p>"Güncemin sana ne yararı var? Neden beni burada tutuyorsun? Skilliman beni istemiyor. Küçük çocukları benim tarafımdan rahatsız edilmek istemiyorlar. Bütün istediğim bir testi şarap, bir somun ekmek, bir de kitap."</p>

  <p>Bunu hiç söylememeliydim, çünkü bu Haast'a aradığı dayanağı verdi. Bütün beyin gücüme rağmen, ben gene aynı kutudaki aynı pedala basan aynı fareydim.</p>

  <p class="p1"><br/></p>

  <p>7.</p>

  <p>Haast değişti. O büyük fiyasko gecesinden beri daha ılımlı oldu. Yaşlı Amerikan idarecilerine özgü o parlak çocuksu ifade gitmiş, yerini metanet dolu bir yıkıntı denizi almıştı. Adımları ağırlaşmıştı. Giysilerine daha özensiz davranıyordu. Masasında oturup saatler boyu boşluğu seyrediyordu. Ne görüyordu? Kuşkusuz o zamana kadar hiç inanmadığı ölümün kesinliğini.</p>

  <p class="p1"><br/></p>

  <p>8.</p>

  <p>Bu son <i>gerçeği</i> muhafızlara borçluyum. Bu günlerde beni üst sınıftan birisi gibi görmeye başladılar. Benle sırlarını paylaşıyorlar. Gayretkeş görevinin gerektirdiği işten hoşnut değil. Bunun tam olarak doğru olduğundan emin değil. Oyunumdaki Hans gibi, o iyi bir Katolik.</p>

  <p class="p1"><br/></p>

  <p>9.</p>

  <p><i>Auschwitz</i> yayınlandı. Bittiğinden beri onun, bir değersiz, hatta kötücül, bir yazarken sandığım kadar mükemmel olduğunu düşünüyordum. İşte böylesi bir ruh hali içinde Haast'dan onu <i>Dial-Tone</i>'dan Youngerman'a gönderme izni istedim. Youngerman, bunu basmak onun başına iş açacakmış gibi işi yokuşa sürdü. Andrea ve diğerlerinden haberler verdiği çok kibar bir mektubunu aldım. Benim hakkımda akıllarına gelmedik kalmamıştı, çünkü Springfield, bana yolladıkları bütün mektupları üzerinde İPTAL EDİLMİŞTİR damgasıyla geri yolluyormuş. Telefon ettiklerinde de sadece "Bay Sacchetti artık bizimle değil," cevabını almaktaymışlar.</p>

  <p>Daha kısa birkaç şey de basıldı, ama yenilerden değil, çünkü MGT'nin bilgisayarı bunları düzenli bir şekilde BELİRSİZ olarak niteleyip geri gönderiyordu. Haast yalnız değil.</p>

  <p class="p1"><br/></p>

  <p>10.</p>

  <p>St. Denis frengililerin azîzi, aynı zamanda Paris'in de. Bu bir gerçek.</p>

  <p class="p1"><br/></p>

  <p>11.</p>

  <p><i>Gerçek</i> nedir? Samimiyetle soruyorum. Eğer (10) bir gerçekse, bu herkesin St. Denis'nin frengililerin Azîzi olduğu konusunda hemfikir olmasındandır - konsensüs yoluyla gerçeklik. Elmalar yere düşer, bu çoğunlukla deney yoluyla ispatlanabilir - deneysel bir gerçek. Ama sanırım Haast'ın benden istediği gerçekler her iki türden de değil. Eğer bir şey konsensüs yoluyla gerçek olarak kabul edildiyse, benim bunu yazmış olup olmamamın pek önemi kalmaz. Bunun yanında, eğer gerçekler hem deneysel olarak ispat edilebilir, hem de haber değeri olan gerçeklerse, bunlar o kadar nadir olurlar ki, bir tanesinin bulunması bile bir yaşam boyu sürecek olan çabayı haklı çıkarır. (Ama benim yaşamım değil.)</p>

  <p>Bu durumda, geriye ne kaldı? Şiir -içsel gerçekler- benim gerçeklerim. Ve benim sunduklarım da bu tür gerçeklerdi, iyi niyetle. Gayet ağırbaşlılıkla.</p>

  <p>O zaman ortada ne olacak? Yalanlar mı? Yarım gerçeklerin yarım şiiri?</p>

  <p class="p1"><br/></p>

  <p>12.</p>

  <p>Haast'dan bir not geldi: "Sadece, basit sorulara basit yanıtlar. H.H." O zaman, lütfen soruları sorun.</p>

  <p class="p1"><br/></p>

  <p>13.</p>

  <p>Haast'dan bir not. Benden, Skilliman hakkında daha çok şey yazmamı istiyor. Kuşkusuz H.H.'nın da bildiği gibi, kaçınmak istediğim bir konu yok.</p>

  <p>O zaman gerçekler. Ellilerinin başında bir adam, çekici olmayan bir görünümü ve doğuştan yüksek bir zekâsı var. Benim gibi liberallerin, esas olarak Alman olacağını düşünmeyi yeğledikleri türden bir nükleer fizikçi. Ama maalesef adam uluslararası. Birkaç sene evvel, Skilliman'ın A.E.C.'de<a id="k19" href="../Text/DiPNOTLAR.xhtml#a19"><sup>[19]</sup></a> saygın bir görevi varmış. Bu kuruluş için yaptığı en önemli çalışma, belli bir şekle sahip buz mağaralarında yapılacak olan nükleer denemelerin tespit edilemeyeceğini öne süren kuramıymış. Bu, o dönemdeki nükleer "moratoryum" zamanındaymış. Denemeler yapılmış ve Rusya, Çin, Fransa, İsrail ve (rezalete bakın) Arjantin tarafından tespit edilmiş. Skilliman'ın mağaralarının maskeleyeceğine güçlendirici bir etkisi olduğu görülmüş. Son olarak yapılan en feci denemelere bu hata neden olmuş ve dolayısıyla Skilliman da işsiz kalmış.</p>

  <p>Çabucak yeni bir iş bulmuş - Haast'ın Ar-Ge yöneticisi olduğu kuruluş. Vatikan'dakinden beter bir gizliliğe karşın, şirket üst kademelerinde Kamp Arşimet'deki deneylerin doğası hakkında söylentiler dolaşmaya başlamış. Skilliman daha kesin bilgi için ısrar etmiş, reddedilmiş, gene ısrar etmiş, vs.. Sonunda buraya yerleşmek şartıyla bizim küçük vahşetimiz hakkında ona bilgi verilmiş. O geldiğinde Pallidine'den tek sağ kalanlar Meade ve bendik. İlacın doğasını öğrenip yararına inandığında, ilacın kendine de verilmesi için ısrar etmiş.</p>

  <p class="p1"><br/></p>

  <p>14.</p>

  <p>Tarihten, şu aşamada çok anlamlı gözüken bir gerçek.</p>

  <p>19. yy'da bir bilim adamı, Aurias-Turenne, şankroid ve frenginin aynı hastalık olduğuna ve bir "sifilizasyon" tekniğiyle, koruma, daha kısa bir tedavi ve tekrar bulaşma veya nüksetmeden koruma sağlanabileceğine dair bir kuram geliştirmişti. 1878’de Aurias-Turenne'nin ölümünde vücudunun, kendi "sifilizasyon" tekniğini kullandığı -yani kendi vücudundaki açık yaralara frengi bulaştırdığı- yaralarla kaplı olduğu tespit edilmişti.</p>

  <p class="p1"><br/></p>

  <p>15.</p>

  <p>Böylece, Skilliman'ın aracılığıyla, deney ikinci bir safhaya girmişti. Yani, en başta hedeflenen yapılmaya başlanmıştı; "saf araştırma" dediğimiz, kıyamet üzerine araştırmalar.</p>

  <p>Yanında yardımcı olarak eski öğrencisi ya da asistanı olan on iki "çömez" vardı (onları böyle adlandırmıştı, ve bunu öyle muhteşem bir aşağılamayla yapmıştı ki, bunu kurbanları bile takdir etmeliydiler); onlar da, isteyerek Pallidine almaya gönüllü olmuşlardı. Dehanın basamaklarını tırmanma dürtüsü bizde o kadar güçlü ki; Ürdün nehrinin tam bu tarafında duran bizlerde. Bu ayartmadan kurtulduğuma memnunum. Merak ediyorum, ben de teslim olur muydum?</p>

  <p>Altın ülkesinin sonsuz uzaklıklarına hâkim bir dağın tepesinde, baştan çıkarıcının sesini şimdi bile duyuyorum: "Hepsi senin olabilir."</p>

  <p>Şiir. Nokta.</p>

  <p class="p1"><br/></p>

  <p>16.</p>

  <p>Gene bir gerçek, bulunmaz bir gerçek.</p>

  <p>Aslında bütün zührevi hastalıkların aynı olup olmadığını (o zamanlar frengiyle belsoğukluğu karıştırılıyordu) bulma çabasında olan Edinburgh'lu araştırmacı Benjamin Bell, 1793 yılında, öğrencilerine hastalığı aşılamıştı.</p>

  <p>Aurias-Turenne'den daha tedbirli, ama kibar olmayan bir kişi.</p>

  <p class="p1"><br/></p>

  <p>17.</p>

  <p>H.H.'dan bir not: "Aurias-Tureen'in (aynen böyle yazmış) konuyla ne ilgisi var?" Aynı zamanda, Ürdün nehrinin bu tarafında durmanın da ne anlama geldiğini soruyor.</p>

  <p>Aurias-Turenne'in -ve dolayısıyla Dr. Bell'in- konuyla ilgisi, ne pahasına olursa olsun bilgiye ulaşmaktaki Faustçu dürtüsü. Bu kesinlikle bizim Kamp Arşimet'deki Dr. Skilliman'ın da dürtüsü olmalı. Faust tüm cennet ümitlerinden vazgeçmişti; çok az cennet ümidi olan bizim Dr. Skilliman, daha da önemli bir varlığından vazgeçmişti. Dünyevi yaşamından. Bütün bunlar bir patolojik durumu anlayabilmek için. A-T'nin vakasında, frengi; Skilliman'ınkinde ise deha.</p>

  <p>Ürdün nehrinin anlamına gelince, size İncil'den <i>Deuteromy</i> (Bölüm 34) ve <i>Joshua</i> (Bölüm l) bablarını önereceğim.</p>

  <p class="p1"><br/></p>

  <p>18.</p>

  <p>Skilliman'ın karakteri üzerine.</p>

  <p>Şöhret peşinde. Toplum yaşamında tanıdığı bazı kimselerden söz ederken, başarı ve yeteneklerine içerlediğini açıkça belirtmeden edemiyor. Nobel ödülünü kazanmış olanlar onu deli ediyor. Başkasının düşünmüş olması yüzünden konusundaki her hangi doğru dürüst bir yazıyı okumaya tahammül edemiyor. Değerli olan bir şey onu takdire zorladığında, (içinden) dişlerini gıcırdatıyor. Şimdi, ilaç onun üzerinde etkili oldukça (aşağı yukarı altı hafta oldu), coşkulu sevincini hissedebiliyorsunuz. Onun coşkusu, bir dağcının, önceki tırmanışçıların çıktıkları en yüksek noktada bıraktıkları işaretleri geçerken duyduğu sevince benziyor. Onu isimleri işaretlerken hayal edebilirsiniz: "İşte Van Allen!" Veya, "Şimdi Heisenberg'i geçtim."</p>

  <p class="p1"><br/></p>

  <p>19.</p>

  <p>Skilliman'ın karizması.</p>

  <p>Bu, ister istemez takım çalışması devriydi. Skilliman'ın ısrarlı iddiasına göre, bir sonraki nesilde sibernetik o hale gelecekti ki, yalnız deha yeniden moda olacaktı - kendi kendini programlayan bilgisayar ordusunu sağlayabilecek tahsisatı çıkarttırabilirseniz tabii.</p>

  <p>Skilliman diğer insanları sevmezdi, ama ona gerekli oldukları için, onları kullanmasını öğrenmişti - tıpkı benim, bir zamanlar istemeye istemeye araba kullanmasını öğrendiğim gibi. Bana öyle geliyor ki, "kişiler arası teknikler'i bir psikoloji testinden öğrenmiş, histerik bir şekilde astlarından birini azarlamaya başladığında kendi kendine şöyle diyor: "Şimdi, biraz negatif güçlendirme." Aynı şekilde, övmesi gerektiğinde de havuçları düşünüyor. Elindeki en iyi havuç, kendisiyle konuşma olanağı vermek. Sırf yıkım görüntüsü yüzünden ona yaklaşılamıyor.</p>

  <p>Ama esas gücü başkalarının zayıflıklarını bulmadaki şaşmaz görüşü. On iki kuklasını çok iyi yönetebiliyor, çünkü dikkatle yönetilmeye hevesli kişileri seçmiş. Her diktatörün bildiği gibi, bu tür insanlar hiç eksik olmazlar.</p>

  <p class="p1"><br/></p>

  <p>20.</p>

  <p>Öyle görünüyor ki, H.H. üzerinde, düşündüğümden daha güçlü bir kişisel etkim olmuş. Son ofisler arası memorandumu, bir derginin ret yazısı gibi: "Skilliman hakkındaki yazın yeteri kadar sağlam değil. Neye benziyor? Nasıl konuşuyor? Ne tür bir insan?"</p>

  <p>Aksinden emin olmasaydım, Pallidine aldığını düşünebilirdim.</p>

  <p class="p1"><br/></p>

  <p>21.</p>

  <p>Neye benziyor?</p>

  <p>Doğal olarak zayıf olması gerekirken şişman oluşundan nefret ediyor. Ama kolları bacakları bu kadar az olmasa, bir örümceğe benzeyebilirdi - şiş bir göbek ve incecik uzuvlar. Kelleşmesine karşın, yanlardaki saçlarını uzatıp tepesindeki boşluğa taramak gibi gereksiz bir alışkanlığı var. Benekli gözlerini kocaman gösteren kalın camlı gözlükler takıyor. Önemsiz boyutta kulak memeleri; bunlara, kısmen rahatsız olduğunu bildiğimden, gözlerim takılıyor. Genel bir boşluk, sanki etleri sadece tereyağıymış da, içerideki madeni Skilliman'a hiç bir zarar vermeden, dilim dilim kesilip ayrılabilirmiş gibi. Kötü bir vücut kokusu (aynı yukarıdaki tereyağı gibi, ekşimiş). Pis bir sigara öksürüğü. Çenesinin altında, kendisinin "ben" dediği, hiç geçmeyen bir sivilce.</p>

  <p class="p1"><br/></p>

  <p>22.</p>

  <p>Nasıl konuşur?</p>

  <p>Hafif genizden: Kaliforniya'da değişmiş Teksas aksanı. Bu, benimle konuşurken koyulaşıyor. Sanırım onun için ben, o büyük Doğu Kurumsallığını temsil ediyorum - şu, çok öncesinde, ona Harvard ve Swarthmore'dan burs vermeyi reddeden habis liberalist komite.</p>

  <p>Ama aslında -Ne konuşuyor?- demiştiniz, değil mi,?</p>

  <p>Konuşmalarını şöyle sınıflandırabilirim:</p>

  <p>A. Kendi veya başkalarının araştırmaları hakkında doğrudan konuşmaları. (Örnek: "Kendimizi, eski nokta bombaları mevhumundan kurtarmalıyız - bireysel, kısıtlı bombalar. Bunun yerine, daha genel bombardıman mevhumunu geliştirmeye çalışmalıyız, bir tür hâre. Ben bunu bir tür güneş doğuşu gibi düşünüyorum.")</p>

  <p>B. Güzelliği hor gören, aynı zamanda da onu her görüldüğü yerde yok etmek için duyduğu bayağı samimi bir isteğin ifadesi olan konuşmaları. (Bunun en önemli örneği, Nazi gençlik lideri Hans Yost'un, çam bir levhaya yaktırarak yazdırıp masasının üstüne astığı sözleri: "Kültür lafını her duyduğumda, Browningimin emniyetini açarım.”)</p>

  <p>C. Yakınlarını ve iş arkadaşlarını hor gördüğünü gösteren konuşmaları. (Evvelce Skilliman'ın Haast hakkındaki düşüncelerini yazmıştım. En sadık yardımcılarının bile arkasından -biraz çizgi dışına çıkarlarsa yüzlerine karşı da- kırıcı olur. Bir seferinde Schipansky, genç bir programcı, bir başarısızlığı mazur göstermek için, "Denedim, gerçekten denedim,' dediğinde Skilliman, "Ama kalkmadı, değil mi?" diye cevaplamıştı. Masum bir cevap gibi duruyor, ama Schipansky'nin durumunda biraz fazla doğru olmuştu. Aslında, eğer Skilliman'ın trajik bir kusuru varsa, o da, de Sade gibi, yaralama dürtüsüne engel olamaması.)</p>

  <p>D. Kendini hor görme ve tenden nefret -kendinin veya başkasının, hiç fark etmez- hakkındaki konuşmalar. (Örnek: Pallidine'in "Soma'nın Rube-Goldberg mekanizması" üzerindeki etkisi hakkında bir şaka. Daha iyi bir örnek: dışkı içerikli mecazları. Bir defasında sıçmakla yemek yemeği karıştırma bahanesiyle yemek salonunu kırıp geçirmişti.)</p>

  <p>E. Çılgınca ve geniş kapsamlı bir zekânın ürünü olan mevhum ve konuşmalar. Nasıl yorumlarsam yorumlayayım, her söylediğini ona karşı kullanamam. (Adil olacak şekilde, son bir örnek: Göl, havza ve benzeri büyük durgun su kitlelerinin kendilerine özgü çekiciliklerinin çözümlemesini yapmaya çalışıyordu. Doğanın bize, belli bir sınırı olmadan uzanan Euklides'ci bir düzlem görüntüsünü, sadece bunlarda sunduğuna dikkat çekmişti. Hücre dokularımızda sürekli etkili olan yerçekimine nihai teslimiyeti ifade ediyordu. Buradan, mimarideki büyük eserlerin sadece bu Euklides'ci düzlem mevhumunu alıp kenarına dikmekten ibaret olduğu fikrine geldi. Bir duvar etkileyici bir olguydu, çünkü yan duran bir su kütlesiydi.)</p>

  <p class="p1"><br/></p>

  <p>23.</p>

  <p>Ne tür bir insandır?</p>

  <p>Burada, korkarım beni gerçeklikten tamamen uzaklaştırtacaksınız. Doğrusu Skilliman hakkında yazdıklarımın çoğu, gerçekten çok, değerlendirmeye dayanıyor - ve pek de tarafsız değil. Yaşamım boyunca pek az insandan hoşlanmazlık ettim, bu adamdan hoşlanmadığım kadar. Bu, hem Hıristiyanlığa aykırı, hem de terbiyesizce olmasaydı, ondan nefret ettiğimi söyleyebilirdim.</p>

  <p>Bu yüzden onun kötü birisi olduğunu söyleyip konuyu kapatacağım.</p>

  <p class="p1"><br/></p>

  <p>24.</p>

  <p>Haast cevap verdi: "Bunu yemem."</p>

  <p>Peki, o zaman ne istiyorsunuz, H.H.? Bu orospu çocuğunu tarif etmek için, bu güncede herhangi birisi için sarf ettiğimden daha fazla sözcük sarf ettim. Karşılaşmalarımızı dramatize etmemi istiyorsanız, Skilliman'dan onun yanında daha fazla zaman harcamama izin vermesini istemelisiniz. Benim ondan hoşlanmadığım kadar o da benden hoşlanmıyor. Yemek salonu dışında (orada da yemekler fena halde bozuldu), pek az karşılaşıyoruz ve hemen hemen hiç konuşmuyoruz.</p>

  <p>Skilliman hakkında öyküler mi anlatmamı isterdiniz? Gerçeklere olan bağlılığınızı, bunu isteyecek kadar mı kaybettiniz? istediğiniz bir öykü mü?</p>

  <p><br/></p>

  <p>25.</p>

  <p>H.H.'dan bir not. "O da olur." Hiç utanması yok.</p>

  <p>Peki o zaman, alın size öykü:</p>

  <p class="p1"><br/></p>

  <p class="p0">SKILLIMAN,</p>

  <p class="p0">veya</p>

  <p class="p0">Nüfus Patlaması</p>

  <p class="p0">Bir öykü, yazan:</p>

  <p class="p0">Louis Sacchetti</p>

  <p class="p0"><br/></p>

  <p>Çocuğun debelenmesine karşın her iki bacağını da bebek arabasının uygun deliklerinden geçirebilmişti. Bu ona, zekâ testlerinde şempanzelere çözdürülen delik-tıkaç problemini anımsatmıştı.</p>

  <p>"Çok fazla," diye homurdandı Skilliman.</p>

  <p>Sağdaki kapıdan giren Mina, dördüncü çocukları olan bebek Bill'in emniyet kemerini bağlamasına yardımcı oldu. Kemer mama önlüğünün altından çapraz geliyor ve ulaşamayacağı bir yerden bağlanıyordu. "Çok fazla olan ne?" diye merakla sordu Mina.</p>

  <p>"Bebekler," dedi. "Çok fazla Tanrı'nın cezası bebek var."</p>

  <p>"Tabii," dedi Mina. "Çin'de değil mi?"</p>

  <p>Takdirle karısına gülümsedi. En başından beri Skilliman'a en çekici gelen yanı, ona söylediği her şeyi anlamamakta gösterdiği tutarlılıktı. Muhteşem bir şekilde cahil olmasına karşın, bu sadece cehaletten değildi. Bu daha çok, kadının ondan, veya o andaki hayvansal gereksinimlerine doğrudan katkısı olanlar dışındaki herhangi bir şeyden haberdar olmayı reddedişiydi.</p>

  <p>Skilliman öyle umuyordu ki, bir gün, o da tıpkı Dachau'daki, özellikle insani her şeyin -zekâ, iyilik, güzellik, irade- sanki prizden bir fış çekilmiş gibi kendisinden alındığı annesi gibi olacaktı: ölmemiş Frau Kirschmayer.</p>

  <p>"Kapıyı kapat," dedi, kadın kapıyı kapadı.</p>

  <p>Kırmızı Mercury garajdan ayrıldı ve Skilliman'ın geliştirdiği uzaktan kumanda cihazı garaj kapısını kapatan mekanizmayı harekete geçirdi. Küçük icadını Mina diye adlandırmıştı.</p>

  <p>Ana yola çıktıklarında kadın otomatik olarak radyonun düğmesine uzandı.</p>

  <p>Adam onun kalın kemikli bileğini yakaladı. "Radyonun açılmasını istemiyorum," dedi.</p>

  <p>Gösterişli zirkonyum yüzüğün ağırlaştırdığı el geri çekildi. "Sadece radyoyu açacaktım," diye yumuşak bir ifadeyle açıkladı Mina.</p>

  <p>"Sen bir robotsun," dedi ve ön koltuktan uzanıp yumuşak yanağından karısını öptü. Kadın gülümsedi. Amerika'da geçen dört yıldan sonra bile İngilizcesi o kadar ilkeldi ki, "robot" gibi kelimeleri anlayamıyordu.</p>

  <p>"Bir kuramım var," dedi. "Buna göre, hükümetin bizim öyle düşünmemizi istemesine karşın, bu sıkıntıların nedeni savaş değil. Savaş, tabii ki durumu kötüleştiriyor."</p>

  <p>"Kötüleştiriyor...?" Diye tekrarladı, hülyalı. Arabanın altında, gittikçe daha hızlı, sonunda aralarındaki kesikleri göremeyeceğiniz kadar hızlı yutulduğu için kesiksiz hissi veren ama baştaki kadar da yoğun olmayan, beyaz çizgilere bakıyordu.</p>

  <p>Otomatik pilota geçti ve araba daha da hızlandı, trafiğin yoğun olduğu üçüncü şeride geçti.</p>

  <p>"Hayır, bu sıkıntılar sadece nüfus patlamasının kaçınılmaz sonuçları."</p>

  <p>"Gene kasvetli konuşmalara başlama, Jimmy."</p>

  <p>"İnsanlar bunun sonunda dengeleneceğini düşünüyorlardı, biliyor musun, eğrinin S şeklinde olacağını."</p>

  <p>"İnsanlar," dedi neşesiz bir şekilde Mina. "Hangi insanlar?"</p>

  <p>"Örneğin Riesman," dedi. "Ama o insanlar yanılıyorlardı. Eğri, eksponansiyel olarak, yükseliyor da yükseliyor."</p>

  <p>"Of," dedi kadın. Belli belirsiz onu eleştirdiği hissine kapılmaya başlıyordu.</p>

  <p>"Dört yüz yirmi milyon," dedi. "Dört yüz yetmiş milyon. Altı yüz doksan milyon. Bir nokta sıfır dokuz milyar. İki buçuk milyar. Beş milyar. Ve bugünlerde de, on milyar. Bir Ranger füzesi gibi grafikten yukarı fırlıyor."</p>

  <p>İş, diye düşündü kadın. İşini eve getirmese keşke.</p>

  <p>"Bu boktan bir hiperbol!"</p>

  <p>"Jimmy, lütfen."</p>

  <p>"Özür dilerim."</p>

  <p>"Bebek Bili. Babasının böyle konuştuğunu duyması gerektiğini sanmıyorum. Her halükârda sevgilim, bu kadar endişelenmemelisin. Televizyonda, gelecek bahara su sıkıntısının olmayacağını duydum."</p>

  <p>"Ya balık sıkıntısı? Ya çelik sıkıntısı?"</p>

  <p>"Bu bizim problemimiz değil, değil mi?</p>

  <p>"Kendimi daha iyi hissetmem için ne söylemen gerektiğini biliyorsun," dedi. Bebek Billy'nin üzerinden eğilip karısını gene öptü. Bebek Billy ağlamaya başladı.</p>

  <p>Bir süre sonra, "Şunu susturamaz mısın?" diye sordu.</p>

  <p>Mina tek oğluna (evvelki üçü kızdı, Mina, Tina, Despina) komik sesler çıkarttı ve dövünen pazen kaplı kollarını okşamaya çalıştı. Sonunda tahammülünü yitirip ona sarı (iki yaşına kadar bebekler için olan) sakinleştiriciyi yutturdu.</p>

  <p>"Malthus'un dediği kadar basit," diye özetledi adam. "Biz geometrik olarak artıyoruz, kaynaklarsa aritmetik olarak. Teknoloji elinden geleni yapıyor, ama insan adlı hayvan daha fazlasını yapabilir."</p>

  <p>"Hâlâ o Çin'deki bebeklerden mi söz ediyorsun?" diye sordu.</p>

  <p>"Demek ki dinliyordun," dedi, şaşkın.</p>

  <p>"Biliyor musun, onlara tek gereken doğum kontrolü, bizdeki gibi. Hapları kullanmasını öğrenmeliler. Ve eşcinseller - eşcinselliği yasallaştıracaklarmış. Bunu haberlerde duymuştum. inanabiliyor musun?"</p>

  <p>"Bu yirmi yıl öncesi için iyi bir fikirdi," dedi. "Ama M.I.T.'deki büyük bilgisayara göre, bu eğriyi artık hiç bir şey düzeltemez. 2003'te yirmi milyarı bulacak, gelsin cehennem veya tufan. Ve benim kuramım burada devreye giriyor."</p>

  <p>Mina içini çekti. "Bana kuramını anlat."</p>

  <p>"Peki, her çözümün yerine getirmesi gereken iki şart var. Çözüm, sorunla orantılı olmalı; şu anda yaşayan on milyarla. Ve etkisini her yerde birden göstermesi gerekir. Artık deneme programları için zaman kalmadı, hani şu Avusturya'da kısırlaştırılan on bin kadın gibi. Bu bir şey sağlamaz."</p>

  <p>"Beraber okula gittiğim kızlardan biri kısırlaştırılmıştı, biliyor musun? Ilsa Strauss. Hiç acımadığını söyledi, üstelik, eskisi gibi... bilirsin işte... zevkli oluyormuş. Tek fark... bilirsin işte... artık kanaması olmuyormuş."</p>

  <p>"Benim çözümümü duymak istemiyor musun?"</p>

  <p>"Söylediğini sanmıştım."</p>

  <p>Bu fikir aklıma, altmışlarda bir gün sivil savunma sirenlerini duyduğumda geldi."</p>

  <p>"Sivil savunma sirenleri ne demek?" diye sordu.</p>

  <p>Bana Almanya'da hiç siren duymadığını söyleme!" dedi.</p>

  <p>Ah, evet, dedi kadın. "Genç kızken, hep duyardım. Jimmy, Muhammed'in yerinde duracağımızı söylediğini sanmıştım."</p>

  <p>"Dondurmayı bu kadar mı çok istiyorsun?"</p>

  <p>"O hastanedeki yemekler çok kötü, bu son fırsatım."</p>

  <p>'Peki, olur," dedi. Arabayı yavaş şeride geçirdi, manüele geçti ve Passaic Caddesi çıkışına doğru sürdü. Muhammed'in Kaliteli Dondurmaları, dik bir yokuşun tepesinde, dar bir sokağa sıkışmıştı. Skilliman dükkanı taa çocukluğundan beri biliyordu. Otuz yıl evvelsinden değişmeden gelen pek az şeyden biriydi, ama bazen, sıkıntılar yüzünden, dondurmanın kalitesi düşüyordu.</p>

  <p>"Bebeği de yanımızda götürelim mi?" diye sordu kadın.</p>

  <p>"Burada mutlu," dedi Skilliman.</p>

  <p>"O kadar da uzun sürmez," dedi kadın. Arabadan çıkarken inledi ve elini şiş karnına koydu. "Gene hareket ediyor," dedi.</p>

  <p>"Çok kalmadı. Kapat kapıyı Mina."</p>

  <p>Mina sağ kapıyı kapadı. Skilliman el frenine ve gözleri koltuğuna takılı olan turuncu plastik direksiyonda olan bebek Billy'ye baktı.</p>

  <p>"Hoşça kal enayi" diye fısıldadı oğluna Skilliman.</p>

  <p>Tam cam kapıdan girerlerken tezgâhtar haykırdı: "Arabanız! Bayım, arabanız!" Panik halinde, bir bulaşık havlusunu yürüyen Mercury'ye doğru sallıyordu.</p>

  <p>Ne oluyor?" Skilliman anlamamazlıktan geliyordu.</p>

  <p>"Sizin Mercury," diye haykırdı tezgâhtar.</p>

  <p>Kırmızı Mercury, vitesi boşta, yumuşak meyilden aşağı, kalabalık Passaic Caddesine doğru süzülüyordu. Bir Dodge sağ önüne çarptı ve üstüne çıktı. Dodge'un arkasından gelen bir Corvair sola kırdı ve çarpmanın etkisiyle akordeon gibi büzülen Mercury'nin arkasına çarptı.</p>

  <p>Dondurmacının kapısında duran Skilliman karısına döndü, "Aşağı yukarı benim söylemek istediğim de buydu," dedi.</p>

  <p>Kadın sordu, "Ne?"</p>

  <p>Adam, "Bir çözümden söz etmiştim ya," dedi.</p>

  <p class="p1"><br/></p>

  <p class="p0">Son</p>

  <p class="p1"><br/></p>

  <p>26.</p>

  <p>Ve her zaman, kaçınılmaz olarak, o tek gerçeğe gelinir, ölüm gerçeğine. Ah... Zaman, bu kadar akışkan bir unsur olmasaydı! O zaman zihin bir tutamak bulup onu durduracak şekilde asılabilirdi. O zaman melek kendisini ebedi biçiminde gösterebilirdi!</p>

  <p>Ama o zaman, o tür Faustçu anların ortasında, acı üste çıkar ve o zaman tek isteğim, zamanın hızlanması olur. Ve böylece sürüp gider, ileri geri, yukarı aşağı, sıcaktan soğuğa, ve geri, gider gelir.</p>

  <p>Haast'a küçük öyküsünü fırlatalı kaç gün veya kaç saat geçti, hiç bilmiyorum. Bunu çiziktirirken hâlâ hastanedeyim, hâlâ çok hastayım.</p>

  <p class="p1"><br/></p>

  <p>27.</p>

  <p>En kötüsü <i>Skilliman</i>'ı yazdıktan hemen sonra geldi. Mutedil bir kriz geçirdim, ama bu sırada histerik olduğunu sandığım bir körlüğe yakalandım.</p>

  <p>Her zaman, kör olursam intihar etmem gerekeceğini düşünürdüm. Işık olmazsa, zihin neyle beslenebilir? Müzik, en çok estetik bir çorba gibidir. Ben Milton veya Joyce değilim. Youngerman'ın bir keresinde yazdığı gibi:</p>

  <p class="p1"><br/></p>

  <p class="p0">Göz, kulaktan daha kudretlidir;</p>

  <p class="p0">Göz görebilir, aptal kulak ise</p>

  <p class="p0">Sadece duyabilir.</p>

  <p class="p1"><br/></p>

  <p>Buna hüsnükuruntuyla şunu eklemeliyim:</p>

  <p class="p1"><br/></p>

  <p class="p0">Eğer birisi kör olursa,</p>

  <p class="p0">Bir iş bulabilir kulaklarına,</p>

  <p class="p0">insan zihni</p>

  <p class="p0">Garip şeylere kadirdir, dostlarım.</p>

  <p class="p0"><br/></p>

  <p>Düşünebilmek için fazla hastayım. Her düşüncenin ağırlığını ağrıyan beynimin ek yerlerinde hisseder gibiyim. Belki de bunun çaresi kafatasımı kestirtmek!</p>

  <p class="p1"><br/></p>

  <p>28.</p>

  <p>Başucu masamda Haast'tan gelen hakikaten etkileyici bir not yığını var. Eğer onları daha bir müddet okuyamazsam, kusuruma bakma, H.H..</p>

  <p>Zamanımı bir bardak suyu, keten yatak elbisemin dokusunu seyrederek ve güneş ışığını özleyerek geçiriyorum.</p>

  <p>Ah, iyileşmenin hazzı!</p>

  <p class="p1"><br/></p>

  <p>29.</p>

  <p>Haast'ın, "Skilliman, veya Nüfus Patlaması"ndan bir sürü şikâyeti var. Esas olarak, iftira olduğunu söylüyor. Haast'ta tam bir yayımcı kafası var. Haast'ın gözünde, kurgumun bazı gerçeklere dayanması (Skilliman Mina isimli bir Alman öğrenciyle evlenmiş; Annesi Dachau'da yaşamış; beş çocukları olmuş) işi daha da kötüleştiriyor.</p>

  <p>("Kötüleştiriyor...?" diye rüyada gibi yankılandı Haast.)</p>

  <p>Hatırla, sevgili zindancım, bu hikâyeyi benden sen istedin, benim tek gayem Skilliman'ın kötü bir insan olduğu tezimi vurgulamaktı. Aslında bildiklerimin en kötüsü. Kıyamet kâsesini arıyor. O kadar sevgiden yoksun ki, Dante'nin cehenneminin en alt dairelerine, Phlegethon'un altına, intihar ormanlarının altına, büyücülerin çemberinin ötesine, taa Antenora'nın kalbine kadar batacaktır.</p>

  <p class="p1"><br/></p>

  <p>30.</p>

  <p>Haast'dan bir ziyaret. Anlayamadığım bir şekilde rahatsız. Sık sık sudan konuşmasının ortasında durup, ani sessizliği seyrediyor. Sanki onun aracılığıyla her şey o anda kristale dönüşmüş gibi.</p>

  <p>Ona ne oldu? Suçluluk mu? Hayır, böylesi mevhumlar hâlâ H.H.'nın ötesinde, yüksek olasılıkla mide rahatsızlığıdır.</p>

  <p>(Eichmann'ın söylemiş olduğu varsayılan bir şey anımsadım: "Tüm yaşamım boyunca korku duydum, ama neden korktuğumu bilmiyorum.")</p>

  <p>Ona, şakayla karışık, Pallidine'e gönüllü olup olmadığını sordum. İnkârını şakaya benzetmeye çalıştıysa da, bu önerinin onu kırdığını sezdim. Biraz sonra şunu sordu: "Niye? Olduğumdan daha mı akıllı görünüyorum?"</p>

  <p>"Biraz," diye teslim ettim. "Daha akıllı olmak istemez miydiniz?"</p>

  <p>"Hayır,” dedi. "Kesinlikle hayır."</p>

  <p class="p1"><br/></p>

  <p>31.</p>

  <p>H.H. sonunda Aimée Busk'ın Kamp Arşimet'i terk etme nedenini söyledi. Kovulmamış, kaçmıştı!</p>

  <p>"Anlamıyorum," diye sızlandı, "niye böyle bir şey yapsın! Bu deneyde yer almak üzere seçildiğini duyduğunda çok sevinmişti. Maaşı burada eskisinin iki katıydı, ayrıca tüm harcamaları da karşılanıyordu!"</p>

  <p>Ona, bir hapishanenin, mahkûmlar için olduğu kadar gardiyanlar için de klostrofobiye neden olacağını, aynı parmaklıkların her ikisini de içeri kapattığını açıklamaya çalıştım. Haast anlamayı reddediyordu.</p>

  <p>"İstediğinde gidip Denver'da gezebilirdi. Ama bunu hiç istemedi, işini seviyordu. Bu yüzden çok anlamsız geliyor."</p>

  <p>"Sandığınız kadar sevmiyordu anlaşılan."</p>

  <p>Haast inledi. "Güvenlik! Burayı tam güvenlikli hale getirmek için neler yapmadık, şimdi şu başımıza gelene bak! Kafasındaki bilgiyi ne yapmaya niyetli olduğunu Tanrı bilir. Çin'e satacaktır! O piçlerin Pallidine gibi bir şeyle neler yapacaklarını düşünebiliyor musun? Onlar vicdansızdır, biliyorsun. Sınır tanımazlar."</p>

  <p>"Kuşkusuz onu bulmaya çalışmışsınızdır?"</p>

  <p>"Her şeyi denedik. FBI. CIA. Bütün eyalet polislerinde eşkâli var. Büyük şehirlerde de özel detektif büroları peşinde."</p>

  <p>"Resimlerini gazetelerde ve televizyonda yayınlatabilirsiniz."</p>

  <p>Haast'ın gülüşü histeriye dönüştü.</p>

  <p>"Kaybolduğundan beri hiç iz yok mu?"</p>

  <p>"Hiç bir şey! Üç buçuk aydır, tık yok. Neden olduğu kaygı yüzünden geceleri uyku uyuyamıyorum. Bu kadının elinde tüm projeyi mahvedecek güç olduğunu takdir edebiliyor musun?"</p>

  <p>"Eh, eğer bu gücü üç buçuk aydır kullanmadıysa, olasıdır ki, bundan sonra da kullanmayacaktır. Bu mantık bir zamanlar Damokles'i de çok rahatlatmış olmalı."</p>

  <p>"Kim?"</p>

  <p>"Bir Yunanlı."</p>

  <p>Üzerine Yunanlıları salmış olmamdan dolayı bana sitemkâr bir ifadeyle baktıktan sonra gitti. Bu dertler dünyasında Yunanlıların ne işi vardı?"</p>

  <p>Bu dertler dünyasını yöneten insanlar ne kadar da hassas ve kırılgan! Eisenhower'in yavru köpek suratını, Johnson'ın kişiliğinin kırılganlığını anımsıyorum da, ne kötü bir başlangıç."</p>

  <p>Bugün garip bir ruh halindeyim. Böyle giderse, sonunda Kral Charles'a da acıyacağım! Neden olmasın?"</p>

  <p class="p1"><br/></p>

  <p>32.</p>

  <p>Duvarlar kesinlikle titreşiyor!</p>

  <p>Ve benim nefesim kesiliyor.</p>

  <p>Bu tür durumlarda, beni ele geçirenin hastalık mı yoksa deha mı olduğunu ayırt edemiyorum.</p>

  <p>Görünmeyenin kaçınılmaz keyfiyeti!</p>

  <p class="p1"><br/></p>

  <p>33.</p>

  <p>Şimdi daha iyiyim. Yoksa düşük mü demeliyim?</p>

  <p>Günlerdir Ripley<a id="k20" href="../Text/DiPNOTLAR.xhtml#a20"><sup>[20]</sup></a> tarzında bir gerçekler müzesi kurmak niyetindeyim. Revirdeki son dönemimde gazetelere karşı ani bir açlık duydum. Bir müsvedde defteri doldurmuşum. Bu seçmeleri oradan yazıyorum:</p>

  <p class="p1"><br/></p>

  <p>34.</p>

  <p>İster inanın, ister inanmayın:</p>

  <p>Wats'dan gelen Papaz Augustus Jacks, Los Angeles bölgesinde halkın çok ilgisini çekiyor. Ulusal televizyon kanalları hâlâ, bu eski Protestan rahibi bir gecede meşhur eden konuşması "Beyaz Vicdana Hitap"ı yayınlamayı, "yıkıcı eğilimler doğurabileceği" gerekçesiyle reddediyorlar. Onların retleri, halkın çoğunluğunun, bu hitabı radyolardan ve yerel televizyon istasyonlarından dinlemesini engelleyemedi. Jacks'in Beverly Hills'deki 90.000 Dolarlık villasını kundaklamaya yeltenen Maryland Üniversitesi'nin ikinci sınıf öğrencilerinden biri, Los Angeles hapishanesindeki hücresinde zenci rahip tarafından ziyaret edildikten sonra, onun adli yardım teklifini kabul etti.</p>

  <p class="p1"><br/></p>

  <p>35.</p>

  <p>Bu bir gerçek:</p>

  <p>Trip-Trap ve bazı başka Las Vegas kumarhaneleri, Black-Jack ve poker oynatmaya son verdiklerini ilan ettiler ve böylece de, bu masalarda kumarhaneye karşı olan görülmemiş şans dönmesi söylentilerini de kabul etmiş oldular. Trip-Trap'ın sahibi William Butler, "Hangi sistem kullanılmış olursa olsun," dedi, "bu krupiyelerimizin evvelce karşılaşmadıkları bir durum. Görülen o ki her kazanan başka bir sistem uygulamış."</p>

  <p class="p1"><br/></p>

  <p>36.</p>

  <p>Garip görünse de:</p>

  <p>Doğu Alman "hard" müzik bestecisi Adrienne Leverkün, bir grup şikâyetçinin, onun Uzay Fügleri adlı eserinin bu yılın 30 Ağustosunda yapılan prömiyerinin, şikâyetçilerin fiziki ve ruhi yaralanmalarının doğrudan nedeni olduğu gerekçesiyle açtıkları davada, kendini savunmak üzere Aspen, Colorado'ya geldi. Şikâyetçilerden biri olan festival yönetmeni Richard Sard, konserin kulak zarlarını patlatarak kalıcı sağırlığa neden olduğuna dair şahitlik etti.</p>

  <p class="p1"><br/></p>

  <p>37.</p>

  <p>Olmaz olmaz demeyin:</p>

  <p>Northwest Electronics'in başkan yardımcısı ve rivayetlere göre gelecekteki başkanı olacak olan Will Saunders, son hisse bölünmesinden sonra şirketten istifasını açıkladı. Yeni bir şirket kurma niyetini açıklayan Saunders, kurulacak şirketin çalışma alanı hakkında açıklama yapmadı. Saunders, <i>Wallstreet Journal</i>'de yayınlanan, sinemada kullanılacak yeni bir holografi işlemi konusunda bir patent sahibi olduğuna dair haberleri yalanlamadı.</p>

  <p class="p1"><br/></p>

  <p>38.</p>

  <p>Şu Garip Dünya:</p>

  <p>Alma ve Clea Vaizey'in katil veya katilleri hâlâ aranıyor. Minneapolis polisi bu garip ve iğrenç cinayetin tüm ayrıntılarını henüz basma açıklamadı, anlaşılıyor ki, katilin ulusal gazetelere övünçle yazdığı "açık mektup"ta anlattıkları - cinayetlerin gerçekleştirildikleri biçimde işlenmiş olmasının imkansız olduğu- doğru olabilir. Çeşitli detektif romanı yazarları polise yardım teklifinde bulundular.</p>

  <p class="p1"><br/></p>

  <p>39.</p>

  <p>Öyküden bile garip:</p>

  <p>Üç moda dergisinin öncü sonbahar sayılarının kapaklarında yayınlanmalarıyla, Jerry Breen'in <i>Traje de luces</i> - Işık takımları- isimli hem kadın hem de erkekler tarafından giyilebilen yenilikçi elbiselerinin başarısı hemen hemen garantilendi. Işık takımları, giyenin ruh hali ve hareketlerine bağımlı olarak artıp azalan bir ışıkla parıldayan minik fosforlu parçaların oluşturduğu şeffaf bir ağdan başka bir şey değil. Bazı kişisel durumlar, anlık bir "kararma" sağlayacak şekilde programlanabiliyor ki bu anlarda elbiseyi giyen kendi halinde kalıyor. <i>Vogue</i> dergisinde yayınlanan bir röportaj sırasında Bay Breen, <i>Traje de luces</i>'in imalatçısı olan I.W. Lyle için batı tarzı elbiselerini tasarladığı, senelerdir oturduğu, Cheyenne Wyoming'deki evinden ayrılmamaya kararlı olduğunu belirtmiştir.</p>

  <p class="p1"><br/></p>

  <p>40.</p>

  <p>Olanaksız, ama gerçek:</p>

  <p>S.M.U., ligin gidişini değiştiren galibiyetler serisini Georgia'yı 79-14 ezerek sürdürdü. Oyun kurucu Anthony Strether, stadyumdan şehrin öbür ucuna kadar omuzlarda taşındı. Sezonun bu dördüncü maçında, yorumcular Strether'in karmaşık tepki diziliminde yedi yeni varyasyon gerçekleştirerek S.M.U.'nun "tepki" varyasyonlarının toplam sayısını 3l'e çıkarttı. Son çeyrekte koç Olding, birinci sınıftan oyuncuları sahaya sürerek Georgia'nın yaralarına tuz biber ekti.</p>

  <p class="p1"><br/></p>

  <p>41.</p>

  <p>Buna inanabilir misiniz?</p>

  <p>Bir taş ustası, mütevelli heyetinin baskısı üzerine Tulane Üniversitesindeki işinden kovuldu. Yeni kütüphanenin kapısının üzerindeki mermere şu kitabeyi yazmıştı:</p>

  <p>THE PEN IS MIGHTIER THAN THE SWORD<a id="k21" href="../Text/DiPNOTLAR.xhtml#a21"><sup>[21]</sup></a></p>

  <p>Mütevelli heyeti, taş ustasının, ikinci ve üçüncü kelimeler arasında bilerek az boşluk bıraktığı iddiasındalar.</p>

  <p class="p1"><br/></p>

  <p>42.</p>

  <p>Testlere tabi tutuluyorum. Kamp Arşimet, sonunda, kaçak Busk'ın yerine bir psikolog buldu - Robert ("Bobby") Fredgren, gamsız, Kaliforniya usulü bir sanayi psikologu. Ağustosta bir sepet çilek gibi, Bobby saf güneş ışığından oluşmuş gibi duruyor. Güneş yanığı, ışıltılı ve lekesiz gençliğiyle, Haast'ın kendini hülyalarında tasavvur ettiği haline benziyor. Güneş yanığının yeraltı cehennemimizde soluşunu izlemek keyifli olacak.</p>

  <p>Ama asıl bozulduğum güzelliği değil. Daha çok bir diskjokeyle dişçi arası tavrı. Bir d-j gibi, hepten gülümseme, boş gevezeliği, üst üste rahatlatıcı, mavi gök ve güneş ışığı şarkıları; bir dişçi gibi, çığlık atsanız bile acıtmadığı iddiası. Samimiyetsizliği en sert saldırılara bile direnecek güçte; neredeyse kahramanca. Örneğin, dünkü şu konuşma:</p>

  <p>Bobby: Şimdi, başla dediğimde sayfayı çevirip problemlere başla. Başla.</p>

  <p>Ben: Başım acı veriyor.</p>

  <p>Bobby: Louie, yardımcı olmuyorsun. Aklını verirsen bu testi çok iyi yapabileceğini biliyorum.</p>

  <p>Ben: Ama zihnim acı veriyor! Hastayım piç herif. Tanrı'nın cezası testlerini hastayken yapmak zorunda değilim. Kural bu.</p>

  <p>Bobby: Sana dün ne dediğimi hatırlasana Louie - depresif düşünceler hakkında?</p>

  <p>Ben: Sadece olduğumu düşündüğüm kadar hasta olduğumu söyledin.</p>

  <p>Bobby: Hey, bu daha iyi! Şimdi, başla dediğimde sayfayı çevirip problemlere başla. Tamam mı? (O iri, sığ gülümsemesiyle.) Başla.</p>

  <p>Ben: S.ktir git.</p>

  <p>Bobby: (Gözlerini kronometresinden kaldırmadan.) Gene deneyelim olur mu? Başla.</p>

  <p class="p1"><br/></p>

  <p>43.</p>

  <p>Bobby Santa Monika'da oturuyor ve biri kız, biri oğlan iki çocuğu var. Yerel etkinliklerde aktif ve bölgesindeki Demokrat Parti örgütünün saymanı. Siyasal açıdan kendisini "öbür taraftan ziyade liberal" olarak görüyor. Süregelen savaşta karşı olduğu şeyler var ve hiç olmazsa "sözüm ona tarafsız ülkelerde" bakteriyolojik saldırıların durdurulması konusunu müzakere etme yolundaki Rus önerisini kabul etmemiz gerektiğini düşünüyor. Ama retçilerin "ileri gittiklerini" düşünüyor.</p>

  <p>Dişleri sağlam.</p>

  <p>Oyunumdaki Soonlich'in aynısı. Bazen o canavarı varlığa kavuşturduğum gibi rahatsız edici bir hisse kapılıyorum.</p>

  <p class="p1"><br/></p>

  <p>44.</p>

  <p>Bobby, örnek genç yönetici ve (bu yüzden) takım oyunu destekçisi olarak, kobayları için iki kişilik testler geliştirdi. Bugün entelektüel zincir çetesiyle, ilk denememdi. İtiraf etmeliyim ki bu denemeden çocuk gibi hoşlandım, Bobby ise bir televizyon yarışması sunucusu olmanın keyfiyle kendinden geçmişti, içimizden biri özellikle zor bir soruyu cevaplandırdığında, neşeye boğuluyordu: "Muazzam, Louie! Kesinlikle muazzam beceriyorsun! Öyle değil mi sayın seyirciler?</p>

  <p>Bu testler süresince bana zincirlenmiş olan zavallı Schipansky oyunlarımızdan hiç hoşlanmıyordu. "Beni ne zannediyor?" diye bana yakındı bir gün. "Bir tür sirk maymunu mu:</p>

  <p>Diğer çömezler arasında Schipansky'nin takma adı Çita'ydı. Uzuvlarının, bir şempanzeninkilere şanssız bir benzerliği var.</p>

  <p class="p1"><br/></p>

  <p>45.</p>

  <p>Schipansky'yle bir dizi test daha. Dün akşam yazarken (44), bilgi yarışmasının sürmesini çok istediğimi fark ettim. Neden? Ve zihnimi başka şeylerle çok daha canlı tutabilecekken (George'un terk edilmiş tiyatrosunda sahici bir Gerçekler Müzesi kurma planlarına başladım; Almanca ilginç şiirler yazıyorum; Levi-Strauss'a karşı barok savlar geliştiriyorum), neden burada, günümün zorunlu bir oyunda harcanan tek saatine takılıyorum?</p>

  <p>Yanıt basit: Yalnızım. Aralar, çocuklarla konuşabildiğim tek fırsat.</p>

  <p class="p1"><br/></p>

  <p>46.</p>

  <p>Bu gün testlerin arasında Schipansky'ye, Skilliman'la ne tür bir iş yaptığını sordum. Beni boğacağını düşündüğü teknik bir laf salatasıyla cevap verdi. Buna hakkettiği cevabı alınca da içini döküverdi.</p>

  <p>Bunlardan çıkardığım, Skilliman'ın dikkatini bir tür jeolojik bomba olasılığı üzerinde yoğunlaştırdığı - Mohole'da kazara olan gibi, ama daha büyük ölçekli bir şey. Yerden yeni sıradağlar yükseltmek peşinde. Faustçu çaba hep baş döndürücü yüksekliklere doğru yönelir.</p>

  <p>Böylesi zirvelerden feyz aldığım birkaç sakin dakikadan sonra, gayet yumuşak bir üslûpta, bu tür araştırmaların olası ahlâki sonuçlarına değindim. Önüne gelen lisans-üstü öğrencisinin, afetlerin sırlarına ulaşmaya hakkı var mıydı? Schipansky neredeyse felç olmuştu.</p>

  <p>Hatamı düzeltme çabasıyla topu Bobby'ye atmaya çalıştım, ona daha evvelce açıkladığı, bakteriyolojik savaş hakkındaki fikirlerini hatırlattım. Jeolojik savaş daha kötü, daha sorumsuzca değil miydi? Bobby bilemiyordu, bu onun bilgi alanı değildi. Her halükârda, Kamp Arşimet'te biz saf araştırmayla ilgiliydik. Ahlak, bilginin kullanımıyla ilgiliydi, bilginin kendisiyle değil. Ve bu tür palavralar. Ama Schipansky hiç düzelme belirtisi göstermiyordu. Kesinlikle yanlış düğmeye basmıştım.</p>

  <p>Bu, o gün için testlerin sonu oldu. Schipansky odadan çıkınca Bobby, kendi yumuşak doğasının izin verdiği ölçüde bozuldu bana. "Bu yaptığın çok kötü bir şeydi," diye fırça attı. "Zavallı oğlancağızı depresyona soktun."</p>

  <p>"Hayır, öyle bir şey yapmadım."</p>

  <p>"Yaptın."</p>

  <p>"Tamam, neşelen biraz," dedim, sırtını sıvazlarken. "Hep olayların kötü tarafını görüyorsun."</p>

  <p>"Biliyorum," dedi, hüzünle. "Yapmamaya çalışıyorum, ama bazen engel olamıyorum."</p>

  <p class="p1"><br/></p>

  <p>47.</p>

  <p>Öğle yemeği sırasında Schipansky masama geldi. "Eğer sizce bir sakıncası yoksa...?" Ne tevazu! Sanki, eğer bence bir sakıncası varsa, pek atılgan yaşamına son verecek düğmeye basıverecekmiş gibi.</p>

  <p>"Rica ederim, Schipansky. Bu günlerde insanlarla birlikteliğin kıymetini anlıyorum. Siz yeniler eski kuzu sürüsü kadar girgin değilsiniz." Bu sadece kibarlık olsun diye söylenmiş değildi. Çoğunlukla yemeklerimi yek başıma yiyordum. Bu gün yemek salonunda Schipansky'den başka üç çömez daha vardı, ama kendi içlerine kapanmış, sevimsiz pizzalarını yerken sayılar geveleyip duruyorlardı.</p>

  <p>"Beni hor görüyor olmalısınız," diye söze başladı S., bir taraftan da mutsuzca kaşığını soğuk ıspanak çorbasına sokup çıkarıyordu. "Akılsız olduğumu düşünüyorsunuzdur."</p>

  <p>"Beraber katıldığımız o testlerden sonra mı? Pek mantıklı değil."</p>

  <p>"Aman, testler! Testlerde her zaman başarılı olmuşumdur, benim söylemek istediğim o değil. Ama üniversitede, sizin türünüzdeki kişiler... sanat öğrencileri..., eğer kişi bilim okuyorsa, onda şey olmadığını..." çorbasını kaşığının ucuyla ileri itti.</p>

  <p>"Ruh?"</p>

  <p>Başını salladı, gözlerini çorbaya dikmişti. "Ama bu doğru değil. Bizim de duygularımız var, herkesin olduğu kadar. Yalnızca, belki biz o kadar açıkça belli etmiyoruz. Sizin durumunuzda vicdandan... ve buna benzer şeylerden söz etmek kolay. Kimse size mezun olduğunuzda yılda 25.000$ önermiyor."</p>

  <p>"Doğrusunu istersen, sınıf arkadaşlarım arasında, şair veya ressam olma iddiasında olanlardan birçoğu, televizyon ve reklamcılık sektöründe bunun iki katını kazanıyorlar. Bu günlerde herkes için bir tür fahişelik olası. Hiç bir şey olmazsa, sendika lideri de olunabilir."</p>

  <p>"Hımm. Yediğiniz nedir?" diye sordu, tabağımı işaret ederek.</p>

  <p>"<i>Truite braisée au Pupillin</i>."</p>

  <p>Siyah üniformalı bir garsonu çağırdı. "Ben de bundan istiyorum."</p>

  <p>"Seni çekenin para olduğunu pek sanmıyorum," dedim, bardağına biraz Chablis koyarken.</p>

  <p>"İçmiyorum. Hayır, sanırım gerçek neden para değildi."</p>

  <p>"Üniversitede ana bilim dalın neydi, Schipansky? Bio-fızik, değil mi? Her hangi bir aşamada, konuyu sadece kendisi için sevdiğin olmadı mı?"</p>

  <p>Reddettiği şaraptan yarım bardak yuttu. "Evet, her şeyden daha çok! Dünyada her şeyden çok seviyorum. Bazen, diğerlerinin de neden benim gibi sevmediklerini anlayamıyorum. Bazen o kadar yoğun ki...ben..."</p>

  <p>"Ben de aynı şekilde düşünüyorum, şiir hakkında. Bütün sanatlar hakkında, ama özellikle şiir."</p>

  <p>"Ya insanlar?"</p>

  <p>"İnsanlar şiirden sonra geliyor."</p>

  <p>"Eğer gerekirse, karınız bile mi?"</p>

  <p>"Kendim bile, eğer gerekirse. Şimdi de, duygularım böyleyken, hepimizin duyguları böyleyken, nasıl olup da sana ahlak dersi vermeye çalıştığımı düşünüyorsundur."</p>

  <p>"Evet."</p>

  <p>Çünkü ben de tam bundan söz ediyorum; duygulardan. Etik, insanın yaptıklarıyla ilgilenir. Arzu ve eylem iki ayrı şeydir."</p>

  <p>"O zaman sanat bir günah mıdır? Veya bilim?"</p>

  <p>Tanrı sevgisinin dışındaki her türlü kibirli sevgi günahtır. Dante'nin cehennemi, sınırı azıcık geçen sevgi sahipleriyle dolu."</p>

  <p>Schipansky'nin yüzü kızarmıştı, "İzin verirseniz, Bay Sacchetti, Tanrı'ya inanmadığımı söylemek isterim."</p>

  <p>"Ben de inanmıyorum. Ama bir süre için inandım, bu yüzden mecazlarımda kullanırsam kusuruma bakmayın."</p>

  <p>Schipansky güldü. Gözleri bir an kalkıp benimkilerle karşılaştı, sonra hemen geri çekilip garsonun yeni getirmiş olduğu alabalığa gömüldü. Oltaya takıldığını anlamam için bu yeterliydi.</p>

  <p>Bir Cizvit olmayarak nasıl bir kariyer tepmişim. Mükemmel bir baştan çıkarmayı hariç tutarsak, taraftar çekmekten daha sürükleyici bir oyun düşünemiyorum.</p>

  <p class="p1"><br/></p>

  <p><i>Daha sonra:</i></p>

  <p>Günün büyük bir bölümünü karanlıkta müzik dinleyerek geçirmek zorunda kaldım. Gözlerim... tutarsız vücuduma nasıl da içerliyorum!</p>

  <p class="p1"><br/></p>

  <p>48.</p>

  <p>Bugün kendiliğinden, yaşam öyküsünü anlatmak için loş odama geldi. Hepsini ilk kez anlattığı izlenimine kapıldım. Korkarım, bundan evvel hiç kimse bu konuyla ilgilenmemişti. Aslında tatsız bir öykü, sadece dolabındaki kravatlara bakarak çıkartılabilecek gibi, renksiz, dosdoğru bir yaşam.</p>

  <p>Boşanmış bir çiftin çocuğu olarak S.'nin gençliği, kopukluklarla doluydu. Üst üste iki yıl aynı okula gittiği pek nadirdi. Parlak olduğu tartışmasızdı, ama her zaman ikinci en iyi olmak gibi bir şanssızlığa uğruyordu. "Ben," dedi, "hep ikinci olarak törenlerde birinciye övgü konuşması yapan kişiydim." Hep, rakiplerinin çaba sarf etmeden elde ettiklerinin peşinde debelenen, takıntı halinde bir rekabetçiliği yaşamıştı. Böyle bir kişi için arkadaşlık olanaksızdı; bir ateşkes anlamına gelecekti. S. gençliğini sahte putlar peşinde kurban ettiğinin farkına varmıştı; gençliğini kurban ettikten sonra, şimdi de onlara yaşamını kurban ediyordu.</p>

  <p>Yirmi dört yaşındaydı, ama bilim adamlarına özgü o ebedi çocukluk ifadesine sahipti. Zayıf, fasulye sırığı gibi bir gövde, soluk yüz, sivilceler, asker tıraşı olmak için çok uzun, taranmak için fazla kısa saçlar. Sempati uyandırmadan melankoli aşılayan şiş gözler, belki de, o McNamara tipi gözlüklerden. O ukalaca, konuşmaya başlamadan evvel dudakları büzmeler. Güzel görünüme, Savonarola<a id="k22" href="../Text/DiPNOTLAR.xhtml#a22"><sup>[22]</sup></a> kadar içerlediğini söylemeye gerek yok. Güç, güzellik, sağlık, hatta simetri onu rahatsız ediyordu. Diğer çömezler televizyonda spor programlarını seyrederken o odayı terk ediyordu. Güzel görüntüden başka bir şey olmayan Fredgren gibi yaratıklar onda öyle bir hor görme ve kıskançlık duyguları doğuruyordu ki, anında katatoni eğilimleri göstermeye başlıyordu. Bu onun herhangi bir tutkuya birincil tepkisiydi.</p>

  <p>(Kindar Fredgren tasvirimi anımsıyorum. Schipansky'nin özelliklerini mi yoksa kendiminkileri mi tasvir ettiğimi merak etmeye başladım. Giderek daha çok benim, Louis Sacchetti'nin, Mordecai'ın yıllar önce, okul sıralarında "Donovan'ın Beyni" diye adlandırdığı özelliklerinin, bir kâbustan çıkma suretine benzemeye başlıyor.)</p>

  <p>Hiç onu kurtaracak bir özelliği yok muydu? Belki neşesi. Ama hayır, çünkü esprilerine genelde gülmeme karşın, kendi şakalarının doğrudan ya da sinsice öyle bir sıklıkla hedefiydi ki, neşesi bile sonunda sessizliği kadar acıklı oluyordu. Kendi kendini karalamasında ahlaksızca narsist bir yan vardı. Belki kendine işkence etme de denilebilir.</p>

  <p>Böylesi kişilere acıma duygusunun en başta gelen (ve bazıları için de dayanılmaz) çekiciliği, o eksiksiz iticiliklerindedir. Azizlerin öpmeyi öğrenmeleri gereken, bu tür cüzzamlıların dudakları.</p>

  <p class="p1"><br/></p>

  <p>49.</p>

  <p>Baskıyı durdurun! Kurtarıcı bir özellik buldum!</p>

  <p>Bugün, utanç içinde itiraf etti: "Müziği severim." Tüm yaşam öyküsünü, bütün boş vakitlerini bu kayda değer hevesle geçirdiği gerçeğini ortaya çıkaramadan anlatmayı becermişti. Zevklerinin sınırları içinde (Messiaen, Boulez, Stockhausen, vs.), S. bilgili ve ayırt edici, ama (karakteristik olarak) tüm deneyimi kayıtlara dayanıyor. Hiçbir konsere veya operaya gitmemiş! Schipansky sosyal hayvanlarımızdan değil. Gene de, <i>Et expecto resurrectionem mortuorum</i>'u bilmediğimi kabul ettiğimde, bir misyoner hevesiyle beni kütüphaneye, parçayı dinletmeye götürdü.</p>

  <p>Ve o müzik, kulaklarım için yepyeni ve muhteşem bir kullanım oldu! <i>Et expecto</i>'dan sonra, <i>Couleurs de la Cité Celeste, Chronochromie</i> ve <i>Sept Haikais</i>'ı dinledim. Tüm yaşamım boyunca ben neredeydim? (Beyrut'taydım herhalde.) Joyce edebiyat için neyse, Messiaen da müzik için o. Sadece şunu söyleyeyim: Vay canına!</p>

  <p>("En iyi müzik, bir tür estetik çorbadır" diyen ben miydim? Messiaen eksiksiz bir Şükran günü ziyafeti.)</p>

  <p>Bu arada döndürme işlemi de devam ediyor. S., Malraux'nun <i>Et expecto</i>'yu iki dünya savaşındaki ölüleri anmak için ısmarladığını söyledi; müziğin bütünlüğü öyleymiş ki, anısına yazıldıklarına dokunmadan onu tartışmak mümkün olmuyormuş. Zamandaşlarının çoğu gibi, S.'nin tarih karşısındaki tutumu sinirli bir sabırsızlık. Büyük anlamsızlıklarının da örnek olarak bir gücü yok. Ama özellikle damarlarında Pallidine'in altını dolaşırken, öyle bir kusursuzluk sergilemek de zor.</p>

  <p class="p1"><br/></p>

  <p>50.</p>

  <p>Haast'dan beni görmek istediğini bildiren bir not. Belirlenen saatte gittiğimde meşguldü. Bekleme salonunda, karıştırmaya başladığım Valery'nin bir kitabından başka ilginç bir şey yoktu. Hemen altı kalın kalın çizilmiş şu pasaja geldim:</p>

  <p class="p1"><br/></p>

  <p class="p8"><span class="t7">Eşsiz olma ihtirasının sürüklediği, her şeye kadir olma şevkinin yönlendirdiği üstün zekâlı adam, bütün yaratının, bütün çalışmaların, hatta kendi yüce emellerinin ötesine gitti; aynı zamanda kendine olan bütün sevgisini ve kendi isteklerine olan yeğlemelerini de terk etmişti. Bir anda bireyselliğini feda etmiş-ti... Bu noktaya kadar aklını gururu yönlendirmişti, ama burada gururu tükendi... [Akıl]... kendini yoksul ve çıplak, hedefsiz bir güç olmanın en üst fakirliğinde algılar... O [dahi] içgüdüden yoksun, hemen hemen imgeden yoksun olarak vardır; ve artık gayesi yoktur. Hiçbir şeye benzemez.</span></p>

  <p class="p1"><br/></p>

  <p>Bu pasajın yanındaki boşluğa birisi şunları karalamıştı: "En üstün dahi sonunda insan olmaktan çıkmıştı."</p>

  <p>Haast beni görebildiğinde, bu kitabı bekleme odasında kimin bırakmış olabileceğini sordum, Skilliman'dan kuşkulanmıştım. Bilmiyordu, kütüphaneye sormamı öğütledi. Ben de sordum. Kitabı son alan Mordecai'dı. Geç de olsa yazısını tanıdım.</p>

  <p>Zavallı Mordecai! Artık türün bir üyesi olmadığını hissetmenin dehşetinden daha korkunç -ve daha insancıl- ne olabilir?</p>

  <p>Sefalet; burada yapılanların ifade edilemez sefaleti.</p>

  <p class="p1"><br/></p>

  <p>51.</p>

  <p>Haast'ın benimle konuşarak birkaç dakika geçirmekten başka acil bir nedeni yoktu. Anlaşılan o da yalnız. Yüksek olasılıkla, Eichmann da Musevi Mülteci Dairesi'nde bir hayli yalnızdı. Sudan sohbetini dinlerken Haast'ın, suçlarının hesabını vermek üzere yargılanacak kadar yaşayıp yaşamayacağını düşündüm. Onu Eichmann'ın berbat cam hücresinin içinde hayal etmeye çalıştım.</p>

  <p>Busk hâlâ kayıp. Aferin ona.</p>

  <p class="p1"><br/></p>

  <p>52.</p>

  <p>Schipansky, altı yıl önce, M.I.T.’de, MGT'nin himayesinde Skilliman'ın verdiği bir yaz kursunda başından geçen, açıklayıcı özelliği olan bir anısını anlattı.</p>

  <p>Kurs nükleer teknolojinin incelenmesiyle ilgiliymiş. Bir derste Skilliman, meslekte "ejderhanın kuyruğunu gıdıklamak" diye bilinen bir işlemi gösteriyormuş. Yani, hiç bir zaman erişilmeyecek bir noktada kritik kütleye erişecek olan iki radyoaktif malzeme blokunu birbirine yaklaştırıyormuş. Gösterinin bir anında Skilliman, kaza süsü vererek, iki bloku gereğinden fazla yaklaştırmış. Geiger cihazı çıldırmış, öğrenciler de kapılara hücum etmişler ama güvenlik görevlileri kimseyi dışarı bırakmamış. Skilliman herkesin öldürücü dozda radyasyon aldığını açıklamış. Öğrencilerden ikisi o anda yıkılmışlar. Ama bu bir şakaymış; bloklar radyoaktif değilmiş ve geiger cihazı da buna göre ayarlıymış.</p>

  <p>Bu tatlı numara, öğrencilerin gerçek "panik durumu"nda nasıl tepki göstereceklerini denemek isteyen MGT psikologlarının da işbirliğiyle hazırlanmış. Bu, benim psikoloji biliminin günümüz engizisyonuna dönüştüğü yolundaki savımı doğruluyor.</p>

  <p>Bu şakanın sonucu olarak da Schipansky Skilliman'la çalışmaya başlamış. MGT'nin testini, -"deney"e karşı munis bir meraktan başka- hiç bir panik, endişe, korku, tasa belirtisi göstermeden geçmiş. Sadece bir ceset daha soğukkanlı davranabilirdi.</p>

  <p class="p1"><br/></p>

  <p>53.</p>

  <p>Yağmagöbek Örümcekadam'la bir karşılaşma; korkarım bunun sonucunda kötüleştim.</p>

  <p>Schipansky odamda beni ziyarete geldiğinde (merak, sonunda üstün gelmişti), orduya katılmaktan (yaş, kilo, medeni hal göz önünde bulundurulduğunda) kolaylıkla kurtulabilecekken, neden Don Kişot'luk edip retçi olarak hapsedilmekte ısrar ettiğimi sordu. Fırsatını yakaladığında bu soruyu sormamazlık eden bir tek kişiye bile rastlamamıştım. (Aziz olmanın rahatsızlığı. İnsan, istemeden de olsa, karşılaştığı kimselerin suçlayıcısı, vicdanları oluyor.)</p>

  <p>Skilliman, yanında Kayagöz ve Gayretkeş'le içeri girdi. "Umarım rahatsız ediyorumdur?" diye dostça sordu.</p>

  <p>"Hiç de değil," diye cevap verdim. "Rahatınıza bakın."</p>

  <p>Schipansky ayağa kalktı "Kusura bakmayın, bana gereksiniminiz olduğunu-"</p>

  <p>"Otur Çita," diye kesti Skilliman. "Seni yok etmeye değil, seninle ve arkadaşınla biraz gevezelik etmeye geldim. Bir toplantı. Oyun yöneticimiz Bay Haast, bu arkadaşla daha çok ilgilenmem gerektiğini, gözlemci olarak özel yeteneklerini kullanması için fırsat verilmesi gerektiğini söyledi. Korkarım onu şimdiye kadar gözardı etmiş, Bay Sacchetti'ye önem vermemişim. Çünkü -senin de bunu görmeme yardımcı olduğun gibi- o tehlikesiz birisi değil."</p>

  <p>Omuz silktim. "Sezar'ın övgüleri..."</p>

  <p>Schipansky hâlâ mütereddit, koltuğunda kıpırdanıp duruyordu. "Eh, her halükârda bana gereksiniminiz olmadığına göre..."</p>

  <p>"Garip ama, gereksinimim var. Bu yüzden, otur."</p>

  <p>Schipansky oturdu, iki muhafız kapının iki yanına simetrik olarak yerleştiler. Skilliman bir koltuk çekip, çekiştirilen ruh aramızda kalmak üzere karşıma oturdu.</p>

  <p>"Ne diyordunuz?”</p>

  <p class="p1"><br/></p>

  <p>54.</p>

  <p>Sahneyi hatırladıkça, hemen çevremdeki dünya, daktilo, döküntü masa, yıpranmış duvarların dünyası, ritmik olarak büzüşüp şişiyordu, şimdi fındık kabuğu kadar, şimdi sonsuz. Gözlerim ağrıyor; Pankreasım ve beynim, bozuk yemekle doluymuşum ama kusamıyormuşum gibi bir bulantıya neden oluyor.</p>

  <p>Metin, ama biraz inlemeyecek kadar değil, biraz sempati beklemeyecek kadar değil.</p>

  <p>Hadi Sacchetti, bitir şu işi!</p>

  <p>(Skilliman da bugün hastaydı. Genelde hareketsiz olan elleri, tartıştıkça titriyordu. Çenesinin altındaki "ben" mosmor olmuş, öksürdükçe de kükürt kokuları salıyordu, sanki osuruk gibi, veya ekşimiş mayonez gibi. Çürümesinin belirtilerinden sapıkça bir zevk alıyordu, sanki vücudunun ihanetine karşı olan davasındaki delillermiş gibi.)</p>

  <p class="p1"><br/></p>

  <p>55.</p>

  <p>Skilliman'ın monologu.</p>

  <p>Hadi, hadi, bize ahlak dersi ver Sacchetti. Bu suskunluk sana yakışmıyor, iyi olmanın neden iyi olduğunu söyle. Bir paradoksla bizi erdeme eriştir veya cennete. Hayır mı? Bir gülümseme cevap olamaz. Ben bunu yutmam. Ben gülümseme istemiyorum, paradoks da, erdem de, hatta cennet de istemiyorum. Hepsinin canı cehenneme. Ama cehennem isterim. Hiç olmazsa cehenneme inanmak olası. Cehennem, o her şeyin ortasındaki kör olası meşhur delik. Yan yan bakıyorsun ama dostum, işte orada, açıkça görülüyor. Başka bir şekilde de bakabiliriz. Cehennem termodinamiğin ikinci yasasıdır. Şu donuk, çok uzun yaşamı felakete döndüren ebedi denge. Evrensel bir kötü yönetim, her şey çözülmüş, gidecek hiçbir yer yok. Ve cehennemde bundan da fazlası var. Cehennem bizim <i>yapabileceğimiz</i> bir şey. Son olarak, onun cazibesi burada.</p>

  <p>"Beni küstah buluyorsun, Sacchetti. Dudağını büküyor, ama bana cevap vermiyorsun. Denememen gerektiğini biliyorsun, değil mi? Çünkü dürüst olursan, kendini benim yanımda bulacaksın. Bırakıyorsun, ama o senin suratına bakıyor- Louie II'nin müstakbel zaferi.</p>

  <p>"Evet, günceni okudum. Birkaç saat önce şöyle bir göz gezdirdim. Bu etkili konuşmayla nereye varmak istediğimi sanıyorsun? Çita'ya da okutman gereken bazı bölümler var, böylece o acınacak kişiliğini biraz düzeltmeyi deneyebilir. Yüz yüze olduğunuzda onu bu kadar hor gördüğünü sanmam. Louis gibi azizlerin öpmesini öğrenmesi gereken dudaklar aslında senin gibi cüzamlılarınki dostum. Vay canına, ne biçim Freudcu mecazlar!</p>

  <p>"Ama biz hepimiz insanız, değil mi? Dinbilimcilerin üzüntüyle fark ettikleri gibi, Tanrı bile insan. Bize Tanrı'yı anlat Sacchetti, hani şu artık inanmadığın Tanrıyı. Bize değerleri ve neden kendimize biraz değer edinmemiz gerektiğini anlat. Çita ve ben, ikimizde de biraz değer eksikliği var. Ben onları, mimarinin kuralları gibi, iktisadın yasaları gibi, keyfi bulma eğilimindeyim. Benim değerlerle ilgili sorunum bu. Keyfi, veya daha kötüsü, kendine yontan. Demek istiyorum ki, ben de yemek yemesini severim; ama fıstık ezmesini ölümsüz, ebedi Panteon seviyesine çıkarmanın gereği yok, Tanrı aşkına! Fıstık ezmesine dudak büküyorsun ama, seni tanıyorum Sacchetti - başka ziller çaldığında ağzının suyu akıyor. <i>Paté foie gras, truite braisée, truffles.</i> Fransız değerlerini yeğliyorsun, ama bağırsaklara inince hepsi de aynı boka dönüşüyor.</p>

  <p>"Konuş benimle, Sacchetti. Bana bazı uygun değerler göster. Kaybolan Tanrı'nın tahtında hiç parıltı kalmadı mı? Güce ne oldu? Bilgiye? Sevgiye? Kuşkusuz eski üçlemeden birinde anlatmaya değer bir şeyler vardır?</p>

  <p>"Biz ahlakçılar için gücün, biraz sorunlu, biraz kaba kaçtığını itiraf etmek istiyorum. Tanrı'nın babacan rolünde olduğu gibi veya bir bombada olduğu gibi, güç acımasız olma eğilimindedir. Gücün başka değerler tarafından yönlendirilmesi -ve engellenmesi- gereklidir. Ne gibi? Sacchetti, neden sesini çıkarmıyorsun?</p>

  <p>"Bilgi? Bilgiye ne dersin? Haa, bilgiyi de es geçmeyi yeğleyeceğini görebiliyorum. Bu elma biraz midemizi bozar, değil mi?</p>

  <p>"Böylece dönüp dolaşıp Sevgiye geldik, şu başkasının olan fıstık ezmesine. Ego nasıl da dar sınırlarını büyütüp, hemen hemen her şeyin üzerini ince bir tabakayla örtme özlemi duyar! Çok genel konuştuğumun farkındasındır. Sevgiden söz ederken özel durumlardan kaçınmak akıllıca olur, yoksa kendimize yontmaya başlarız. Örneğin, insanın annesine duyduğu sevgiyi alalım - insan sevgisinin paradigmasının ta kendisi; ama insan onu, dudaklarının meme ucunu emdiğini hissetmeden düşünemez. Sonra, insanın karısına olan sevgisi var, ama bu da Pavlovcu "Ödül!" suçlamasından kaçınamaz. Ödül artık fıstık ezmesi olmasa da. Bunlardan daha ince sevgiler de var; ama en yücesi, en fedakârı bile köklerini bizim fazlasıyla insani doğamızdan alır. Göksel Damat üzerine indiğinde, Theresa'nın manastır duvarlarının arkasında nasıl kendinden geçtiğini düşün. Ah, Freud hiç yazmasaydı, hepimiz ne kadar mutlu olacaktık! Sevgiyi savunmak için bir şeyler söyle - Haydi Sacchetti, geç olmadan söyle.</p>

  <p>"Değerler! Bunlar senin değerlerin! Onların hiçbiri yaşamın monotonluğunda adımlarımızı sağlamlaştırmada, dişlileri pek sevdikleri günlük işlerde düzgün tutmada bizim yanımızdan eksik olmadılar. Besleme kanallarında, günlerin ve gecelerin dönüşümlü dünyasında, tavuktan yumurtaya, yumurtadan tavuğa, tavuktan yumurtaya kapalı döngü. Hiç bunu kırmak istediğin olmadı mı?"</p>

  <p class="p1"><br/></p>

  <p>56.</p>

  <p>Monolog sürüyor.</p>

  <p>Aslında Tanrı'nın sonunda ölmüş olması iyi oldu. O kadar ukalaydı ki! Bazı bilginler, Milton'ın Tanrı'yı seveceğine düşmanlarını sevmesini yadırgadıklarını itiraf etmişlerdir. Ama bunda olağandışı bir şey yok. Evangelistler bile ateşi cennet yerine cehennemden aşırır. Ona kuşkusuz daha dikkatli davranır. Anlamlı demesek bile, o kadar daha ilginçtir ki! Cehennem gerçeklere sandığımızdan daha yakındır.</p>

  <p>Haydi dürüstlüğü biraz daha ileri götürelim. Cehennem sadece cennetten daha tercihe şayan bir yer değildir. Yaşam sonrası hakkında -erişmek için çaba sarf etmeye değecek- insanın hayal gücünün yaratabildiği tek açık kavramdır. Mısırlılar, Yunanlılar ve Romalılar uygarlığımızı kurmuşlar, tanrılarıyla doldurmuşlar ve o akıllarıyla, yeraltında bir cennet biçimlendirmişler. Bu uygarlığın mirasına konan, doktrinlerinin düşmanı Museviler, tanrıları şeytan, cenneti de cehennem diye adlandırmışlar. Ah, yukarılarda, tavan arasında yeni bir cennet olduğunu iddia etmişler, ama bu inandırıcılığı olmayan bir aldatmaca. Şimdi, biz o tavan arasına çıkan merdivenleri bulduktan sonra, o kimsenin oturmadığı sonsuz boşluğa istediğimiz kadar uzanabildikten sonra, o cennet için oyun bitmiştir. Cehaletin gücünü hiç bir zaman küçümsememek gerekir ama Vatikan'ın bu yüzyılı çıkaracağını sanmam. Ah, Vatikan'ın cehaletinden söz etmiyorum, cennet aşkına! Onlar destenin ne yönde karıldığını her zaman gayet iyi bildiler.</p>

  <p>"Bu kadar cennet yeter, Bu kadar Tanrı da yeter! ikisi de yok. Şimdi duymak istediklerimiz cehennem ve şeytanlar hakkında. Güç, Bilgi ve Sevgi değil - iktidarsızlık, Cehalet ve Nefret, şeytanın üç çehresi. Açık sözlülüğüm seni şaşırttı mı? Elimi gösterdiğimi mi düşünüyorsun? Hiç de değil. Tüm değerler fark edilmeden karşıtlarına dönüşürler. Her iyi Hegelci bunu bilir. Savaş barıştır, cehalet güçtür ve özgürlük esarettir. Buna, Freud’un bıkmadan ispat etmeye çalıştığı gibi, sevginin nefret olduğunu da ekleyebilirsin. Bilgiye gelince, felsefenin toz olup epistemolojinin çıplak iskeletine, buradan da daha da çıplak bir agnoiolojiye dönüşmesi, çağımızın skandalıdır. Bilmediğin bir sözcük mü buldum, Louis? Agnoioloji cehaletin felsefesidir, filozoflar için bir felsefe.</p>

  <p>"İktidarsızlığa gelince, neden sözü sana bırakmıyorum Çita? Ah, bakın nasıl da yüzü kızardı. Benden ne kadar nefret ediyor, üstelik o nefretini ifadede ne kadar çaresiz. Nefrette de, sevgide olduğu gibi iktidarsız. Endişelenme Çita, bu kökünde, bizim ortak durumumuz. Sonunda, bütün bu işler bittiğinde, her atom kendi başına kalıyor; soğuk, hareketsiz, yalıtılmış, başka bir parçacığa değmeden, hiç momentum bırakmadan, kaput.</p>

  <p>"Bu sahiden o kadar korkunç bir kader midir? O büyük gün geldiğinde, evren, en azından çok daha düzenli olacak. Her şey bağdaşıklaşmış, eşit uzaklıklı, sakin. Bana ölümü anımsatıyor, beğeniyorum bunu.</p>

  <p>"Bir de listeme koymayı unuttuğum değer var tabii: Ölüm. O yıpratıcı tekdüzeliği kıracak bir şey. inanılması çok zor olmayan bir sonraki yaşam var.</p>

  <p>"Sana sunduğum değer bu, Çita; sana da Sacchetti, eğer kabul etmeye cesaretiniz varsa. Ölüm! Sadece sizin kişisel ve önemsiz ölümünüz değil, evrensel boyutlarda bir ölüm. Ah, belki o zamanın sonundaki sıcak ölüm değil -bu çok şey istemek olur- ama, ancak fark edilebilecek şekilde, bu amaca giden bir ölüm.</p>

  <p>"Bütün boktan insan ırkının sonu, Sacchetti. Ne dersin evlat, buna inanır mısın?</p>

  <p>"Yoksa önerim çok mu ani geldi? Tam takım ansiklopedi almaya niyetin yoktu, öyle mi? Peki, ona biraz zaman tanı, bırak otursun. Bir hafta sonra gene gelirim, bu arada karına da danışabilirsin.</p>

  <p>"Son olarak şunu söyleyeyim, azıcık kendisi hakkında bilgisi olan birisi, hiç bir şeyi bundan kurtulmaktan fazla arzulamaz. İyice kurtulmaktan başka. Biz, Freud'un süslü sözleriyle, ölü olmayı arzularız.</p>

  <p>"Veya senin sözlerini tekrarlayalım: 'Ey Hastalığın Kuklası, yok et! Her şeyi ve bizi yok et.'</p>

  <p>"İşin en heyecanlandırıcı yönü ne biliyor musun? Bu işin olası olması. Tanrısal güce sahip silahlar yapmak olası. Bu küçük dünyayı, çocukluğumuzda maytaplarla domatesleri patlattığımız gibi parçalayabiliriz. Tek yapacağımız silahları yapıp sevgili hükümetlerimize vermek. Gerisini getireceklerinden emin olabiliriz.</p>

  <p>"Bize yardım edeceğini söyle. Bize, hiç olmazsa ahlaki desteğini vereceğini söyle.</p>

  <p>Ne - hâlâ suskun musun? Seninle konuşmak hakikaten hiç eğlenceli olmuyor, Sachetti. Onda seni eğlendirecek ne bulduğunu merak ediyorum Çita. Şimdi, eğer hazırsan. Sanırım yapmamız gereken işler var."</p>

  <p class="p1"><br/></p>

  <p>57.</p>

  <p>Hep beraber, muhafızların eşliğinde odayı terk ettiler, ama Skilliman dayanamayıp, son bir vuruş yapmak için geri döndü. "Kendini üzme, Louis. Ben senden daha iyi olmak durumundayım, çünkü biliyorsun, evren benden yana."</p>

  <p>Schipansky ortalıkta yoktu, bu yüzden onu üzme korkusu olmadan bir karşılık verebilirdim: "İşte benim bayağı bulduğum da bu."</p>

  <p>Birden süngüsü düştü, çünkü cevap vermeyeceğime güvenmişti. Birden bire o artık şeytan değil, sadece orta yaşlı, saçları seyrelen, kılıksız, pek de birinci sınıf olmayan bir yönetici olmuştu.</p>

  <p class="p1"><br/></p>

  <p>58.</p>

  <p>Düşmanlarımıza acımak ne kadar da rahatlatıcı bir şey. Daha fazla çaba gerektiren nefretten bizi kurtarıyor.</p>

  <p>Çaba... "Acıyor" demek bile çok büyük çaba.</p>

  <p class="p1"><br/></p>

  <p>59.</p>

  <p>Düzelemedim. Yüzleşme anındaki etkisizliğimden dolayı şimdi kendi kendimi suçluyorum. Sükut, Tanrı'nın işini pek iyi görmüş olmasına karşın, benim kalkanım olamadı. Acıtıyor. Ama ne cevap verebilirdim ki? Skilliman, hepimizin öyle olduğundan korktuğumuz şeyi söylemeye cesaret etmişti ve İsa bile sonunda kendini baştan çıkarmaya çalışana, sadece "git!" diyebilmişti.</p>

  <p>Ah, Sacchetti, nasıl da dönüp dolaşıp aynı yere, İsa'yı taklide geliyorsun.</p>

  <p class="p1"><br/></p>

  <p>60.</p>

  <p>Zayıflıyorum, zayıflıyorum.</p>

  <p>Hastalık denizi taştı. Artık kum torbaları da yetişmiyor. Evimin damından, su baskınını bekleyen boş sokakları seyrediyorum.</p>

  <p>(Ey Tanrım, kurtar beni; sular ruhuma kadar geldi. Derin batağa saplanıyorum, duracak yer kalmadı. Dalgaların boyumu aştığı derin sulara geldim.)</p>

  <p>Bir kez daha revirde su bardağını seyrediyorum. Artık sürekli ağrı kesicilerle durabiliyorum.</p>

  <p>Kimse ziyaretime gelmiyor.</p>

  <p class="p1"><br/></p>

  <p>61.</p>

  <p>Daha da zayıfım.</p>

  <p>Yazılar gözlerimin ırzına geçmeden, bir seferde bir saatten fazla okuyamıyorum. Haast geldi (yalnızlık yakınmalarımdan mı?) ve ondan, bana yüksek sesle okuması için birini vermesini istedim. Bunu düşüneceğini söyledi.</p>

  <p class="p1"><br/></p>

  <p>62.</p>

  <p>Milton, şu anda yaşıyor olmalıydın. Veya daha iyisi, üç kızın. Zavallı Gayretkeş, şiir okuyamıyor, başka dil bilmiyor ve uzun sözcüklerde duraksıyor. Sonunda ona Wittgenstein okutmaya başladım. Onun şaşkın, mütereddit okumasıyla kehanet dolu cümleler arasındaki kontrastta, bir müzik var sanki.</p>

  <p>Benim baskım, Mordecai'ın raflarından, üzerinde onun notlarıyla geldi, yorumların yarısını anlayamadım.</p>

  <p class="p1"><br/></p>

  <p>63.</p>

  <p>Daha mı iyiyim, yoksa daha mı kötü? Artık neye göre yorumlayacağımı da anlayamıyorum. Artık ayaktayım, ama hâlâ ilaç alıyorum. Gayretkeş, benim talimatlarımla, tasarladığım Gerçekler Müzesini yapıyor.</p>

  <p>Başyapıt'tan kalan teçhizat hâlâ terk edilmiş tiyatroda duruyordu. Haast onları başka bir odaya taşıttı, ama çok dikkatle taşınmasında ısrar etti. Batıl itikatlar bizi, ölmüş bile olsa yönlendiriyor.</p>

  <p class="p1"><br/></p>

  <p>64.</p>

  <p>Bir ek:</p>

  <p>Rahip Augustus Jacks, belirtilmeyen bir akut rahatsızlık nedeniyle Beyaz Saray'a olan ziyaretini ertelemiş.</p>

  <p class="p1"><br/></p>

  <p>65.</p>

  <p>Yeni elde edilen bir bilgi:</p>

  <p>Ünlü Anglo-Amerikan şair Lee Harwood, kendi icadı olan bir dilde yazdığı şiirleri yayınlamaya başladı. Bu "neoloji'leri inceleyen dilbilimciler, Harwood'un, bu dilin esasta, herhangi bir sözlü veya yazılı dilden türetilmediği yolundaki iddiasını doğruladılar. Harwood, Tucson, Arizona yakınlarında, bu dilin konuşulacağı ve "çevresinde uygun bir kültürün gelişebileceği" ütopik bir topluluk kurmak amacında. Halihazırda on iki eyaletten üç yüz kişi bu projeye katılmak için baş vurdu.</p>

  <p class="p1"><br/></p>

  <p>66.</p>

  <p>Davetiyeler gönderdim. Müzenin açılışı, yarın akşam on bir için planlandı. Davetiyeler fuzuliydi, çünkü Haast herkesin orada olacağına dair söz verdi.</p>

  <p class="p1"><br/></p>

  <p>67.</p>

  <p>Müze açıldı ve kapandı. Gereğinden fazla kanıt vardı ve amacıma ulaştım.</p>

  <p>Bütün toplananları ilk gören Skilliman oldu. Vaizey cinayetlerinin, katillerin basına göndermek inceliğini gösterdikleri fotoğrafları karşısında bir öksürük krizine tutuldu. Nefesini topladığında kızgınlıkla bana döndü ve sordu: "Bunu ne zamandır biliyordun, Sacchetti?"</p>

  <p>"Hiç biri tam olarak gizli bilgi değil doktor, hepsi gazetelerden geldi." Kuşkusuz, Schipansky aracılığıyla Skilliman'ın pek gazete okumadığını öğrenmiştim.</p>

  <p>O arada çömezler için de ortalık aydınlanmaya başlamıştı. Fısıldaşarak etrafımızda toplandılar. Duvardaki el yazısıyla yüz yüze gelen Haast, çaresizlik içinde bir çevirmen aranıp duruyordu.</p>

  <p>Skilliman tavırlarını belirgin şekilde yumuşatmış, daha medeni olmaya çalışıyordu. "Bu kupürlerin ilkinin tarihini sorabilir miyim?"</p>

  <p>"Adrienne Leverkühn <i>Uzay Fügleri</i>'nin prömiyerini 30 Ağustosta yaptı. Ama onun durumu en sorunlu olanı. Onu, Aspen çok yakın olduğu ve kesinlikle lezbiyen olduğu için müzeye aldım.</p>

  <p>"Tabii!" dedi, gene kızgınlığı galip gelmişti. "Ne kadar aptalım."</p>

  <p>"Sen de mi?" diye candan bir ifadeyle sordum. Ama o bunu pek komik bulmamıştı. Eğer vücuduyla arası daha iyi olsaydı, eminim beni yumruklardı.</p>

  <p>"Siz ikiniz ne konuşuyorsunuz?" diye sordu Haast, çömezleri iki yana itip bize doğru yaklaşırken. "Bu ne? Neden hepiniz gazete kupürleriyle bu kadar ilgileniyorsunuz? Korkunç bir cinayet, bunu kabul ediyorum, ama polis yakında katilleri bulacaktır. Öyle mi? Katili mi buldunuz?"</p>

  <p>"Şu son aylarda açıklamaya çalıştığım gibi, katil sensin H.H. George Wagner'in katili, Mordecai'ın, Meade'in ve yakında da benim."</p>

  <p>"Saçmalık, Louis!" Kendini desteklemesi için Skilliman'a doğru döndü. "Delirdi. Hepsi, sona doğru deliriyorlar."</p>

  <p>"Bu durumda, bütün dünya yakında onun gibi olacak," diye açıkladı, açık sözlü çömezlerden biri olan Watson.</p>

  <p>Çünkü, görünen o ki, bütün dünyaya -en azından tüm ülkeye- sizin Pallidine'inizin bulaşmış olduğu kesin."</p>

  <p>Olanaksız!" Diye, hâlâ sarsılmaz bir ifadeyle açıkladı Haast. "Kesinlikle olanaksız. Güvenliğimiz..." Artık Haast bile anlamıştı. "O?"</p>

  <p>Tabii ki," dedim. "Aimée Busk. Evet, kuşkusuz o."</p>

  <p>Sinirli sinirli güldü. "Yaşlı Siegfried mi? Bekâretini kaptırdığını mı söylemek istiyorsunuz? Güldürmeyin beni!"</p>

  <p>"Eğer bekâreti gitmediyse," dedi Skilliman, "birisi Siegfried hattını yandan dolaşıp arkadan saldırmış."</p>

  <p>Haast'ın kırışıkları sıklaşıp bir inanamama dokusuna dönüştü. Sonra, anlayışın ardından, tiksinti geldi. "Ama kim... demek istiyorum ki!"</p>

  <p>Omzumu silktim. "Herhangi birimiz olabilir, sanırım. Hepimiz odasında özel seanslara katıldık. Sizi temin ederim ki ben değildim. Yüksek olasılıkla Mordecai'dır. Hatırlarsanız, öyküsü iyi doktorumuza dayanıyordu. Aynı zamanda, öyküde kadın kahraman Lucretia'nın arkadan yapıldığına dair bir ima vardı, ama kabul etmem gerekir ki bu şüphem sonradan doğdu."</p>

  <p>Vay orospu çocuğu! O kara kıçlı piçe oğlum gibi güvenmiştim!"</p>

  <p class="p1"><br/></p>

  <p>68.</p>

  <p>Haast'ın işin içinde kişisel ihanetten öte bir şeyin olduğunu anlaması biraz zaman aldı. Bu arada Skilliman kaybolmuş, sonuçları değerlendirmek üzere kuluçkaya yatmıştı, inanıyorum ki ilk ve en güçlü tepkisi aldatılmak olmuştu: Dünyaya kendisi son vermeyi o kadar çok istiyordu ki.</p>

  <p class="p1"><br/></p>

  <p>69.</p>

  <p>Haast'a her şeyi açıklamam gerekti. Ona not defterlerimi ve salgının gelişmesi konusundaki farklı değerlendirmelerimi verdim.</p>

  <p>Busk'ın maceralarının kampı terk eder etmez (22 Haziran) başladığı varsayılırsa, ektiği tohumların ilk ürünlerinin ağustos ortası veya sonunda ortaya çıkması gerekiyordu. Benim gelişme hızı tahminlerim Kinsley'in yeni baskısına dayanıyordu, yani biraz muhafazakârdı. Serbest cinsel ilişkinin (ve zührevi hastalıkların) eşcinseller arasında daha yaygın olması, özellikle hızlı yayılmanın çok önemli olduğu ilk safhalarda, süreci hızlandıracaktı. Müzemdeki gerçekler eşcinselliğin yaygın olduğu alanlarda "çarpıcı ilerlemelerin" ağırlıkta olduğunu gösteriyordu: sanat, spor, moda, din ve seks suçları.</p>

  <p>İki ay daha geçerse, nüfusun yüzde 20 ila 35'i yükselen dâhiler olma yolunda olacaktı. Hükümet olayın arkasındaki tüm gerçekleri açıklamazsa tabii. Zührevi hastalıklara karşı daha müphem ikazlar, otuz yıldır ordunun yayınladığı eğitim filmlerinden daha çok etkili olamayacaktı. Belki daha da az, çünkü günümüzde prezervatiften çok Penisiline güvenme eğilimi vardı. Ne acı ki Penisilin, Pallidine üzerinde hiç etkili olmuyordu.</p>

  <p class="p1"><br/></p>

  <p>70.</p>

  <p>Sanırım Haast artık ne olduğunu tam olarak anladı. Tehlikenin tamamen açıklanmasından başka hiç bir şeyin etkisi olamaz. Çizelgelerime göre, şimdiden profesyonel fahişelerin yarısına hastalık bulaştı. Salgın geometrik olarak ilerleyecek.</p>

  <p class="p1"><br/></p>

  <p>71.</p>

  <p>Revire daha sık yatmaya başladım. Bu arada akıl, kendi yolunda ilerliyor.</p>

  <p>"Neden söz ediyordum? Ha, evet..."</p>

  <p>Böyle olanaksız bir aşkı kimin -ve neden- başlattığını düşünerek eğleniyorum. Mordecai mı? Ve acaba sadece kişisel bir nefret sonucu, Amerika'nın Büyük Beyaz Orospusu'yla ödeşmek için mi? Yoksa Busk'ın tepkisini tahmin etti de bu daha büyük bir intikam planının parçası mıydı?</p>

  <p>Ve Busk karısı. Neden küçük pis spiroketi içeri aldı? Acaba onun bir parçası (örneğin kıçı), yıllardır, büyük kara bir aygır kapıyı kırıp içeri girsin diye mi bekliyordu? Yoksa daha da mı ileri görüşlüydü? Mordecai sadece bir aracı, onun kanıyla gizli hastalık arasında bir köprü müydü? Kuşkusuz teslim olmasında Faustçu bir unsur vardı. Prometheus'unki gibi bir hediyeyle Kamp Arşimet'ten kaçmak, o zaman bile planlarına dahil miydi? Pandora, yabancının hediyesini, o gider gitmez açmak için mi kabul etmişti?</p>

  <p>Bizi izlemeye devam edin.</p>

  <p class="p1"><br/></p>

  <p>72.</p>

  <p>Haast'a dün bütün gün ulaşmak mümkün değildi. Sabah oldu, hâlâ benimle konuşmayı reddediyor.</p>

  <p>Bir açıklamanın geleceğine dair, televizyonda henüz hiçbir belirti (Beyaz Saray'da kıpırtı, Wall Street'te sarsıntı, gerçeğe yaklaşan söylentiler) yok. Hükümet haberin geciktirilemeyeceğini idrak etmedi mi? Yüzde otuz sivil kayıpla, bir sanayi toplumu varlığını sürdüremez.</p>

  <p>Ve en büyük tehlike de bu değil. Bu kadar çok yönlendirilemeyen dahinin, birdenbire ortalıkta gezmeye başladığını düşünün. Örneğin, üniversite sistemimizin ayakta kalabileceğini hiç sanmıyorum. (Yoksa bu bir temenni mi?) Dinler daha şimdiden oraya buraya sapmaya başladılar (örneğin, Jacks). Cinsel ilişki yasağı sayesinde hiç olmazsa Katolik kilisesi adamlarını koruyacaktır.</p>

  <p>Ama başka yerlerde, tam da toplumun dengesini sağlayacak olanlar etkilenecek: iletişim sanayii, idari kademeler, hukuk, idare, tıp, eğitim kurumu.</p>

  <p>Öf, ne biçim bir yıkım olacak!</p>

  <p class="p1"><br/></p>

  <p>73.</p>

  <p>Işığım söndü, uzun bekleyişe başladım.</p>

  <p>Alışık olmadığı görevi Gayretkeş'i sinirli yaptı. İyi niyetini yeni isteklerle zorlamaya hiç niyetim yok.</p>

  <p>Braille?</p>

  <p>Ama ellerim titriyor.</p>

  <p>Hafızamın görüşü hâlâ yerinde. İsviçre'nin tepelerindeki (gerçekten dağlardan daha güzeller) yürüyüşler, ahşap ve taş avcı kulübeleri arasında Andrea'yla geçirdiğimiz o gün, gülümsemesi, gözlerinin altındaki damarların olanaksız mor rengi, gündelik yaşamın masasının üzerinde biriken bütün o ışıltılı durağan-yaşamlar.</p>

  <p class="p1"><br/></p>

  <p>74.</p>

  <p>Laforge şöyle yazmış: "<i>Ah! que la vie est quotidienne!</i>"<a id="k23" href="../Text/DiPNOTLAR.xhtml#a23"><sup>[23]</sup></a></p>

  <p>Ama onun güzelliği de tam burada.</p>

  <p class="p1"><br/></p>

  <p>75.</p>

  <p>Hafızanın müziği de var (olmalı, eninde sonunda ilhamın anası da o), dinlenen veya dinlenmeyen. Dinlenmemiş olanlar daha tatlı. Karanlık yatağımda yatıp mırıldanıyorum:</p>

  <p class="p0">Işıltı gökten düşer;</p>

  <p class="p0">Genç ve güzel ölür kraliçeler;</p>

  <p class="p0">Tozdu Helen'in gözlerini örten,</p>

  <p class="p0">Hastayım, ölüyorum ben.</p>

  <p class="p0"><i>Tanrı bize acısın!</i></p>

  <p class="p1"><br/></p>

  <p>76.</p>

  <p>Söylememiştim, değil mi? O kadar çok sözcükle değil. Bir tek sözcükle de değil: Kör.</p>

  <p class="p1"><br/></p>

  <p>77.</p>

  <p>Yavaş yavaş yazıyorum; aklım hep başka yerlerde. Bu kayıtları sürdürebilmem için daktilomun tuşlarına çizikler yaptılar. Sonunda itiraf etsem mi? Günlüğümü sevmeye başladım. Artık o kadar yalnızım ki, bazı devamlılıkların olması rahatlatıcı oluyor.</p>

  <p class="p1"><br/></p>

  <p>78.</p>

  <p>Haast benim ziyaretime gelmedi, muhafızlarla doktorlarda tam tekmil bir salgını önlemek için bir şey yapılıp yapılmadığını söylemiyorlar. Gayretkeş bana artık revirde radyo ve televizyonun yasak olduğunu söyledi. Mecburen, ona inanmak durumundayım.</p>

  <p class="p1"><br/></p>

  <p>79.</p>

  <p>Beni gözleyip gözlemediğini bilmiyorum. Eğer gözlüyorsa, olasıdır ki bu sayfanın sonunu göremeyeceğim.</p>

  <p>Gayretkeş, şikâyetlerimin destekçisi ve istekli dinleyicisi olmaktan çıkıp işkencecim oldu. Bir deney hevesiyle her gün eziyetlerini biraz daha ileri götürüyor (Ölçüm). Başta genel mekânlara gitmek istedim; kütüphaneye, yemek salonuna, vs., ama sonra -üstü kapalı sözlerden, boğuk kahkahalardan, eksik bir çataldan- açıkça belli oldu ki, bu sahneler onu cesaretlendiriyor. Bugün, sabah çayımı içmek üzere otururken, Gayretkeş iskemlemi altımdan çekiverdi. Yüksek sesle güldüler. Sanırım sırtımı yaraladım. Doktorlara şikâyet ettim ama korku onları robota dönüştürmüş. Belirtileri sormak dışında benimle konuşmamayı adet edindiler.</p>

  <p>Haast'ı görmek istediğimde, bana meşgul olduğu söyleniyor. Deney için artık bir önemimin kalmadığını gören muhafızlar Skilliman'a göre hareket ediyorlar, o da sürekli çaresizliğimle alay ediyor. Bana Samson diye seslenip saçımı çekiyor. Yediklerimi pek tutamadığımı bildiğinden, "Ne bok yiyorsun, Samson? Tabağına ne tür bir bok koymuşlar?" diye soruyor.</p>

  <p>Gayretkeş herhalde odanın dışında, veya yazdıklarımı okumuyor. Onu kaçırmak için bütün günümü Fransızca şiirler yazarak geçirdim. Aynı şikâyetleri başka dillerde de yazdım, ama bir cevap gelmediğine göre, artık Haast'ın yazılarımı çevirtme zahmetine katlanmadığı sonucuna varmalıyım. Veya bana ne olduğuyla artık ilgilenmediği sonucuna.</p>

  <p>Garip - Haast neredeyse bir arkadaş gibi görünmeye başlamıştı.</p>

  <p class="p1"><br/></p>

  <p>80.</p>

  <p>Schipansky bugün beni ziyarete geldi, yanında da iki çömez daha getirdi - Watson ve Quire. Konuya değinilmemiş olmasına karşın, buradan sükutumun tartışmayı kazandığı sonucu çıkıyor. (Yeteri kadar ip verirseniz, şeytanın her zaman kendini asacağına güvenebilirsiniz?)</p>

  <p>Dün ve evvelsi gün Schipansky ye onu göremeyecek kadar hasta olduğum söylenmiş. Muhafızları ancak Fredgren'in yardımıyla ve greve gideceği tehdidiyle geçebilmiş. Skilliman tarafından benimle görüşülmesi yasaklanmış. Fredgren, Schipansky'yi revire sokabilmek için Skilliman'ı atlayıp Haast'a gitmiş.</p>

  <p>Memnun olmama karşın, ziyaret sadece bana yabancılaşmamın derecesini göstermesi açısından yararlı oldu. Yatağımın başucunda, sessiz veya gereksiz şeyler mırıldanarak oturdular, sanki ben ölmek üzere olan bir akrabalarıymışım ve ne onların bana ne de benim onlara artık hiç bir faydamız dokunmazmış gibi.</p>

  <p class="p1"><br/></p>

  <p>81.</p>

  <p>Buradalarken, onlara tarihi sormaya cesaret edemedim. Artık ipin ucunu kaçırdım. Mantıken daha ne kadar yaşamayı umabileceğimi bilmiyorum. Bilmek de istemiyorum. Durumum o kadar kötüleşti ki, artık bir an evvel olmasını istiyorum.</p>

  <p class="p1"><br/></p>

  <p>82.</p>

  <p>Biraz daha</p>

  <p class="p1">iyi</p>

  <p>hissediyorum.</p>

  <p>Ama çok değil. Schipansky Messiaen'in <i>Chronochromie</i>'sinin Sarch tarafından icra edilen yeni kaydını getirdi. Onu dinlerken, zihnimin dişlerinin gerçekliğin çarklarına yavaş yavaş oturduklarını hissedebiliyordum. Bütün ziyareti boyunca Schipansky beş sözcük bile söylemedi.</p>

  <p>Kör olunca sessizliği yorumlayacak çok az ipucunuz oluyor.</p>

  <p class="p1"><br/></p>

  <p>83.</p>

  <p>Tek ziyaretçim Schipansky değil. Gayretkeş, onu hizmetlerinden azat etmiş olmama karşın, bana numaralarını yapmak için genellikle yemek saatlerinde geliyor. Ayak seslerinden onu tanımayı öğrendim. Schipansky, Haast'ın ona hakim olmaya söz verdiğini söyleyerek beni yatıştırmaya çalışıyor, ama, nasıl olur da birisini muhafızlarından koruyabilirsiniz?</p>

  <p class="p1"><br/></p>

  <p>84.</p>

  <p>Bir acı krizinden sonra genellikle, aklın görüntünün peçesini kaldırdığı izlenimini veren bir bayram hali oluyor. Sonrasında, gerçek yaşama geri dönüldüğünde, uzaklardan getirdiğim altın külçelerine bakıyorum ve sahte olduklarını görüyorum. Kimin keleğe geldiğini sormayın. Ben geliyorum.</p>

  <p>Hayal kırıklığı; zihin şimdi bile bir kimyasal madde tüpü olduğuna göre, onun gerçeklik anı oksitleşme hızının bir fonksiyonudur.</p>

  <p class="p1"><br/></p>

  <p>85.</p>

  <p>Thomas Nashe hâlâ bana dadanmış durumda. Dizelerini tesbih taneleri gibi sıralıyorum.</p>

  <p class="p0">Fiziğin de solması gerekir;</p>

  <p class="p0">Her şey bitsin diye yapılır;</p>

  <p class="p0">Salgın son hız sürüyor;</p>

  <p class="p0">Hastayım, ölmeliyim-</p>

  <p class="p0"><i>Tanrım bize acı!</i></p>

  <p class="p1"><br/></p>

  <p>86.</p>

  <p>Schipansky, Watson, Quire ve yeni bir dönek, Berness günlerini nöbetleşe bana göz kulak olarak geçirdiler. Bu (inkâr etmelerine karşın), Skilliman'ın açık emirlerine bir meydan okuma. Çoğunlukla kendi işlerine bakıyorlar, ama bazen bana okuyorlar, bazen de konuşuyoruz. Watson, durduğum yeni ve daha yüksek konumdan baktıktan sonra, yeni bir şans tanınsaydı gene de retçi olup olmayacağımı sordu. Karar veremedim, bu gene de olacağım anlamına geliyor galiba. Sadece tutarlı görünebilmek için neler yapıyoruz!</p>

  <p class="p1"><br/></p>

  <p>87.</p>

  <p>Schipansky sonunda itiraf korkusunu yendi. Skilliman'ın konuşmamızı kestiği günden beri, kötünün çekici güçleriyle iyinin suskun güçleri arasındaki aynı dengesiz dialoga dalmıştı.</p>

  <p>"Kendi kendime, bir gerekçe bulmam gerektiğini söyleyip duruyorum. Ama gerekçeler hep çift geldi - lehte ve aleyhte, tez ve antitez, hep kusursuz bir denge halinde. Sonunda işi bağlayan gayet mantıksız bir düşünce oldu. Vickers'ın <i>Die Frau Ohne Schatten</i>'den söylediği bir aryayı dinliyordum. Yalnızca bu. Ve düşündüm ki böyle söyleyebilseydim! Sanırım yaşımı ve başka şeyleri düşündüğünüzde, bu tabii ki olanaksız. Ama bunu istedim, evvelce hiç bir şeyi istemediğim gibi. Beklediğim bu olmalıydı, çünkü ondan sonra hiçbir açmaz kalmadı.</p>

  <p>"Eğer buradan çıkabilirsem ve ölmeyeceksem, bunu yapacağım. Şan çalışacağım. Ve bunu bilerek, bu kararı alınca, kendimi... çok iyi hissettim. Ve işin kötü tarafı, tam da yaşamak isterken, yaşayamayacak olmam."</p>

  <p>"Kalan zamanında ne yapmayı düşünüyorsun?" diye sordum.</p>

  <p>"Tıp çalışmaya başladım. Şimdiden bir hayli biyoloji öğrendim. Zor değil. Tıp okulunda öğrenmeleri gereken bir sürü şeyin hiç anlamı yok."</p>

  <p>"Ya Watson, Quire ve Berness?"</p>

  <p>"Fikir aslında Watson'indi. Onda kıskandığım bir özellik var, o anda yaptığı şeyin en doğru ve mantıklı iş olduğunu düşünebiliyor. Skilliman onunla konuşarak bir yere varamıyor ve onun inatçılığının bize çok yardımı dokunuyor. Üstelik artık dört kişi olduğumuz için -sizi de sayarsak beş- onun söylediklerinin, tehditlerinin bizi rahatsız etmemesi daha kolay."</p>

  <p>"Bir şans olduğunu düşünüyor musunuz?"</p>

  <p>Birkaç dakikalık sessizlik. Sonra: "Kusura bakmayın Bay Sacchetti, baş sallamamı görmediğinizi unutmuşum. Hayır, pek şans gözükmüyor. Bir çare bulmak her zaman için bir deneme yanılma meselesi. Zaman, para ve teçhizat gerekli, en çok da zaman."</p>

  <p class="p1"><br/></p>

  <p>88.</p>

  <p>H.H. aşağılık şirketin yetkililerinin, salgının varlığını açıklamayı reddettiklerini söyledi. Spiroketi kendi olanaklarıyla bulan bazı doktorlar, para veya daha uygunsuz yöntemlerle susturulmuşlar.</p>

  <p>Bu arada gazetelerdeki başlıklar günler geçtikçe garipleşiyor. Dallas ve Fort Worth da başka bir süper cinayetler dalgası başladı. Bir tek haftada üç müze soygunu gerçekleşti, Kansas City Şehir Meclisi de Parklar Müdürü olarak Andy Warhol'la anlaşmış. Dünya gerçekten bitiyor. Buz ile değil, ateş ile değil, merkezkaç gücüyle.</p>

  <p class="p1"><br/></p>

  <p>89.</p>

  <p>Bir felç. Sol elim tutmuyor, bunu sağ işaret parmağımla yazıyorum, zor bir iş.</p>

  <p>Çoğunlukla karanlığımın cesametini düşünüyorum veya Milton gibi kutsal ışığı.</p>

  <p class="p1"><br/></p>

  <p>90.</p>

  <p>Şarkılar, Nashe'inkiler veya benimkiler, artık beni Muzak'tan fazla teselli etmiyor. Bu korkunun delik deşik ettiği ulvi düşünceler, ağaçların dallarını kırarak yere çakıldılar.</p>

  <p>Avcı tepesine dikiliyor, ölmemiş, tam ölmemiş. Bir kanadı kalkıyor, hareketsizleşiyor, gene kalkıyor. Ölmemiş, tam ölmemiş.</p>

  <p class="p1"><br/></p>

  <p>91.</p>

  <p>Etlerim dağılıyor, Akciğer zorlanıyor, mide de yanlış asitler üretiyor. Her yemek mide bulandırıyor, on beş kilo kaybettim. Yürümemeyi yeğliyorum. Kalp atışları düzensiz. Konuştuğum zaman canım yanıyor.</p>

  <p>Gene de karanlıktan, o kara kutudan hâlâ korkuyorum.</p>

  <p class="p1"><br/></p>

  <p>92.</p>

  <p>Keşke bir koza olsaydım! Keşke o eski, sevgili mecazlara inanabilseydim! Keşke şu son günlerde biraz aptal olabilseydim!</p>

  <p class="p1"><br/></p>

  <p>93.</p>

  <p>Skilliman muhafızları bulmaya gitti, Quire'da Haast'ı arıyor. Bir karşılaşma olmuş, kısaca şöyle:</p>

  <p>Schipansky ve üç arkadaşı, yanlarında iki başka çömezle yanıma geldiler. Onların da katılımıyla Sk.'nın asistanları altıya altı, eşit bir şekilde dağılmış oldular. Konuşma, her zaman olduğu gibi, bir çare bulma çevresinde gelişiyordu. Bugün kritik kütleye erişmiş olmalıyız, çünkü sonunda saf tıbbi çözümlerden ayrıldık. Bir düzine veya daha fazla olanaksız çözüm içinde, kilidi açacak bir tane çıkabilir! (Ama, kuşkusuz Mordecai da simya projesine bu tür bir çaresizlik mantığıyla sarılmıştı.) Şunlardan söz ettik: Mekanik beyin dalgası kopyalaması ve kaydı çalışmaları; bir çare bulunana kadar Yoga ve diğer yaşamı askıya alma yöntemleri dondurarak suyunu alma gibi. Hatta, Tanrı yardımcım olsun, zaman yolculuğu, aynı gayeyle, (görecelik karşıtı bir kurama göre) yıldızlar arası yolculuk yapıp çarenin bulunduğu zamana gitmek. Nasıl olsa bir mucize beklediğimize göre, Sch. Tanrı'dan bir yanıt alabilmek için küresel bir gayret önerdi. Korkusuz Berness kaçmayı (!!!) önerdi, ben buna karşı çıktım. Gizlilik o kadar olanaksızdı ki, muhafızların tamamen haberdar olmaları durumunda bile işleyecek bir kaçış planı olması- gerekliydi. Zaman doluyor. Ne yazık, 100'e erişmeyi o kadar çok arzuluyordum ki.</p>

  <p class="p1"><br/></p>

  <p>94.</p>

  <p>Tanrı benim ışığım ve kurtuluşum; kimden korkacağım? Tanrı yaşamımın gücü; kim beni korkutabilir?</p>

  <p>Kötüler, düşmanlarım ve karşıtlarımla birlikte, üzerime gelip etimi yemeye yeltendiklerinde, tökezleyip düştüler.</p>

  <p>Bir kalabalık bana karşı birleşmiş olsa bile, kalbime korkunun girmesi gerekmez: Bana karşı savaş açılsa bile, ben buna güvenmeliyim.</p>

  <p>Tanrı'dan tek isteğim; yaşamımın her günü onun evinde gezebileyim, Tanrı'nın güzelliğini görebileyim ve mabedinde araştırabileyim.</p>

  <p>Ben o kadar şahane, o kadar vahşice, o kadar basit, o kadar her şeye karşın mutluyum ki! Mutluluk tarafından bir silindir gibi ezildim, iyilik tarafından parçalandım. Görebiliyorum. Vücudum kusursuz. Yaşamım bana geri verildi ve sevgili dünya da hiç olmazsa emirlere karşı gelme şansını kullanmadan kıyamete gitmeyecek.</p>

  <p>Korkarım açıklamak zorundayım. Ama sadece şarkı söylemek istiyorum.</p>

  <p>Düzen, Sacchetti, düzen! Bir başlangıç, bir orta, bir de son.</p>

  <p>Yukarıdaki 93. madde, Skilliman'ın, yanında, aralarında Gayretkeş'in de olduğu muhafızlarla birlikte gelmesiyle sona ermişti.</p>

  <p>Pekâlâ, benim küçük cerahat suratlılarım, gitme zamanı geldi, Bay Sacchetti ziyaretçi kabul edemeyecek kadar hasta."</p>

  <p>Özür dilerim Doktor, ama biz burada kalıyoruz. Biliyor musunuz, burada kalmak için Bay Haast'dan izin aldık." Bunu söyleyen, titrek sesiyle Schipansky'ydi.</p>

  <p>Ya altınız birden -Quire nerede?- hemen kendiliğinizden şu kapıdan çıkarsınız ya da teker teker taşınırsınız. Ve muhafızlara, vicdanlarının izin verdiği oranda ufak tefek sertliklere de başvurabileceklerini söyledim. Acaba birisi şu sevimsiz eli o gürültülü daktilonun üzerinden kaldırabilir mi?"</p>

  <p>Beklendiği gibi, bu işi üstlenen Gayretkeş oldu. Bir sükunet havasında daktilodan uzaklaşmak istedim, ama Gayretkeş herhalde bayağı yakındaydı (Bu arada muhafızlar bütün odaya dağılmışlar mıydı?); çünkü sağ elimi yakalamayı ve beni sandalyemden kaldırırken onu dayanılmaz acılarla kıvırmayı başardı. (Dudaklarından hafif bir tatmin sesi çıktı.) Acı, dakikalar boyu geçmedi, doğrusu sonuna kadar da geçmedi.</p>

  <p>"Teşekkür ederim,” dedi Skilliman."Ve baylar, şimdi de göstereceğim ki..."</p>

  <p>Bu kesikliğin nedeni Haast'ın, Quire ile birlikte gelmesiydi. H.H. şaşkın bir ifadeyle söze başladı: "Bana söylendiğine göre-"</p>

  <p>"Tanrı'ya şükür ki geldiniz, general!" diye atıldı, soğukkanlılıkla doğaçlayan Skilliman. "Biraz daha gecikseydiniz, tam anlamıyla bir isyanla karşılaşacaktınız. İlk yapmanız gereken -ben size durumu açıklamadan önce- şu delikanlıları odalarına göndermektir."</p>

  <p>Altı çömez bir protesto yağmuruyla söze karıştılar ama bu dalgalı suların üzerinde Skilliman'ın tiz nutku hepsini bastırdı: "General, sizi uyarıyorum - bu genç komplocuları tek tek ayırmazsanız, Kamp Arşimet'in güvenliği ciddi bir şekilde tehlikeye girecek. Saygınlığınıza ve ününüze önem verdiğinizi biliyorum. Bu yüzden, lütfen öğüdümü dinleyin!"</p>

  <p>Haast anlamsız bir mırıltı çıkardı, ama bunun yanında muhafızlara Skilliman'a uymaları yolunda bir işaret vermiş olmalı. Çömezler, bağrışarak odadan çıkarıldılar.</p>

  <p>"Sanırım," diye başladı Haast, "fareniz bir dağ doğurdu." Durdu, bir yerlerde bir yanlış yaptığını sezmiş, bulmaya çalışıyordu.</p>

  <p>"Generalim, bu konuyu konuşmaya başlamadan, Sacchetti'yi doktorların ihtimamına bırakmamızı önerebilir miyim? Onun... duymasını... istemediğim bazı şeyler var."</p>

  <p>"Hayır! Bunu istemek için bazı nedenleri olmalı Haast. Benim kaderimi burada, benim yanımda belirleyin, yoksa anlamsız bir tartışma olabilir. Ondan şüpheleniyorum."</p>

  <p>"Sıçarım onun şüphelerine! Burada önemli olan güvenlik. Ama cesedin de istediği olsun istiyorsanız, bırakın o da bizimle beraber yukarı çıksın."</p>

  <p>"Yukarı nereye?" diye sordu Haast.</p>

  <p>"Yukarı - bana evvelce de yukarı çıkma izni vermiştiniz. Şimdi neden inat ediyorsunuz?"</p>

  <p>"İnat mı? inat etmiyorum, sadece anlayamıyorum."</p>

  <p>"Bunu burada tartışmak istemiyorum!"</p>

  <p>(Şimdi bile, sonradan, tahmin edilemeyecek bir şekilde çok belirleyici olacağı gözüken bu noktada, Skilliman'ın neden ısrar ettiğini bilmiyorum. Çünkü, bu kesinlikle tahmin edilemeyecek bir şeydi. Acaba, rastgele bir konuda da olsa, dediğini yaptırabilirse, her konuda da yaptırabileceğini mi düşünmüştü?)</p>

  <p>"Pekâlâ," dedi Haast, yaşı, sesindeki (gittikçe daha sıklaşan) boyun eğişten de anlaşılıyordu. ’’Sacchetti'ye de yardım edin, olur mu?" diye muhafızlara seslendi. "Bir de, ona bir palto veya battaniye bulun, dışarısı soğuk."</p>

  <p>Asansörlerde yaptığım en uzun yolculuktan çok daha uzun bir yolculuktu. Altımız da (Gayretkeş ve iki iri muhafız daha, benim kaçmamam için gerekliydi), kulaklarımın uğultusu dışında hiç ses çıkarmadan çıkışı gerçekleştirdik.</p>

  <p>Asansörden çıktığımızda Haast, "Şimdi şu esrarlı konuşmaları kesip bana ne olduğunu anlatmalısınız. Louie bu kadar korkunç ne yaptı ki?"</p>

  <p>Bir isyan başlatmayı denedi ve neredeyse de başarıyordu. Ama benim gelmek istediğim burası değildi, dışarısı daha... güvenli."</p>

  <p>Muhafızlar kollarıma girip beni halisiz bir koridordan geçirdiler. Bir kapı, bir kapı daha, sonra yüzümde bir nefes hissettim, uzun zamandır görmediğiniz ve öldüğünü zannettiğiniz bir sevdiğinizin nefesi gibi. Merdivenin üç basamağından aşağı sendeleyerek indim, muhafızlar beni bırakmışlardı.</p>

  <p>Hava!</p>

  <p>Ve ayaklarımın altında, betonun Euklidesçi düzlüğü değil, alışılmadık, değişken dokulu toprak vardı. Ne yaptığımı tam olarak söyleyemeyeceğim, yüksek sesle bağırdım mı, kör gözlerimden yaşlar mı aktı, yüzüm soğuk kayalara yaslı ne kadar yattım, bilmiyorum. Kendimde değildim. Yaşamım boyunca hiç tatmadığım bir mutluluğu tadıyordum, çünkü bu sahici hava ve aylarca önce çekilip alındığım dünyanın kesin kayalarıydı.</p>

  <p>Belki birkaç dakika konuşmuşlardı. Beni canlandıran, Haast'ın "Ne?" diyen çığlığı mıydı, aşırı soğuk muydu, yoksa yaklaşan tehlikeyi hissetmiş olmam mıydı, anımsayamıyorum.</p>

  <p>Öldür onu," diyordu, doğal bir sesle Skilliman. "Bak, daha açık konuşmamı bekleyemezsin."</p>

  <p>"Öldüreyim mi?"</p>

  <p>Kaçmaya çalışırken. Görmüyor musun? Sırtı bize dönük, Koşarken battaniyesini düşürmüş. Ateş etmek zorundasın. Geleneklere uygun."</p>

  <p>Haast daha tereddüt gösteriyor olmalıydı, çünkü Skilliman bastırdı:</p>

  <p>"Öldür onu. Öldürmek zorundasın. Bu adamın Kamp Arşimet'te varlığını sürdürmesinin mantıksal sonucunu sana açıkladım. Artan zekâsı yakında onu, hiçbirimizin başımıza ne zekice çoraplar ördüğünü tam olarak anlayamayacağı bir hale getirecek. Bugün onlara neden söz ettiğini size söyledim: Firar! Bizim bütün planlarını bilmemize karşın gerçekleşebilecek bir firar olacağını söyledi! Bizi ne kadar küçük gördüğünü düşünün! Nefretini düşünün!"</p>

  <p>Hayalimde Haast'ın başını zayıfça sağa sola salladığını canlandırabiliyordum. "Ama... yapamam... yapamam..."</p>

  <p>"Yapmalısınız! Yapmalısınız! Yapmalısınız! Eğer kendiniz yapamazsanız, muhafızlardan birini görevlendirin. Bir gönüllü isteyin. Eminim, biri size yardımcı olmaya istekli olacaktır."</p>

  <p>Gayretkeş kendini şevkle ortaya attı, "Efendim, ben?"</p>

  <p>"Sen, yerinde kal!" dedi Haast, sesinde hiç bir zayıflık belirtisi yoktu. Sonra Skilliman'a döndü, daha düşük bir sesle, "Muhafızlardan birinin... izin veremem... "</p>

  <p>"O zaman kendi silahınızı kullanın, efendim. Eğer hemen bunu yapmazsanız, hiç bir zaman ağa yakalanıp yakalanmadığınızı anlayamayacaksınız. Bu Frankenstein canavarını siz yarattınız, sizin yok etmeniz gerekir."</p>

  <p>"Ben kendim yapamam, onu... çok zamandır... tanıyorum... ve... ama siz? Yapabilir miydiniz? Eğer silah sizin elinizde olsaydı?"</p>

  <p>"Verin bana! Sizi cevaplandıracağım."</p>

  <p>"Muhafız, Dr. Skilliman'a silahını ver."</p>

  <p>Bu konuşmaları takip eden uzun sessizlikte, orada dikildim ve döndüm, rüzgârı yüzümde hissetmek istemiştim.</p>

  <p>"Eee? Eee, Sacchetti? Söylemek istediğin bir şey yok mu? Miras olarak bırakacağın bir çift dize? Diğer yanağını uzatacak mısın?" Sesinin yoğunluğunda, iradesine tam hakim olamadığını ima eden bir şeyler vardı.</p>

  <p>"Bir şey var. Sana teşekkür ederim. Buraya yeniden çıkmak, o kadar güzeldi ki. Rüzgâr. Ve... söyleyebilir misiniz lütfen? Gece mi... yoksa gündüz mü?"</p>

  <p>Cevap olarak sessizlik. Sonra bir silah sesi, bir tane daha. Toplam yedi tane. Her birinden sonra mutluluğum başka bir çapa erişiyordu.</p>

  <p><i>Yaşıyorum!</i> diye düşündüm. <i>Yaşıyorum!</i></p>

  <p>En uzun sessizlik, yedinci atıştan sonrakiydi, sonra Haast'ın sesi duyuldu: "Gece."</p>

  <p>"Skilliman...?"</p>

  <p>"Mermilerini yıldızlara sıktı."</p>

  <p>"Sahiden mi?"</p>

  <p>"Evet. Özellikle Orion kuşağını hedefler gibiydi."</p>

  <p>"Anlamıyorum."</p>

  <p>"Sen, Sacchetti, son sahnede, onun nefretinin azametine layık bir hedef değildin."</p>

  <p>"Ya son mermi? İntihar mı...?"</p>

  <p>"Belki niyetlendi, ama cesaret edemedi. Son kurşunu ben sıktım."</p>

  <p>"Hâlâ anlayamıyorum."</p>

  <p>Nezlenin kalınlaştırdığı bariton sesiyle Haast, "I'll Build a Stairway to Paradise"ın melodisini mırıldanmaya başladı.</p>

  <p>"Haast," dedim. "Siz...?"</p>

  <p>"Mordecai Washington," dedi. Omuzlarıma iki battaniyeyi gene sarmıştı. Düşünmeye başladım.</p>

  <p>"Şimdi aşağı insek iyi olacak."</p>

  <p class="p1"><br/></p>

  <p>95.</p>

  <p>Bir çözümün unsurları:</p>

  <p>Haast/Mordecai beni, eski tiyatronun yanındaki, Gerçekler Müzem yapıldığında, Başyapıtın teçhizatının konduğu odaya götürdü. Muhafızlar benden çok Gayretkeş'le ilgileniyorlardı; G. kötü davranışlarına yüksek sesle itiraz ediyordu.</p>

  <p>Cihazlar büyük fiyaskonun (o zaman öyle yorumlamıştım) gecesinde oldukları düzendeydiler. G. ve ben, sırasıyla Haast ve Mordecai'ın yerlerine yerleştirildik. Tüm mantık yürütme yeteneğim minnetle uyuşmuş olduğundan, kendimi bağlanma ve yerleştirme işlemine teslim ettim. O zaman, az da olsa, neler olacağını anlamış olmalıyım ve bu yüzden de sonuçtan kendimi sorumlu görüyorum. Düğmeye basıldığında kendimi kaybettiğimi anımsıyorum. Gözlerimi açtığımda gördüm ki...</p>

  <p>Ve bu, mucizenin yalnızca yarısıydı - görmüştüm!</p>

  <p>...kendi vücudumu, o yarı ölü, yaşlı et ve hastalık çuvalını görmüştüm! O vücut silkelendi; gözleri -karanlığa- açıldı; elleri yüzüne doğru yükseldi; yüzü bir çığlık attı.</p>

  <p>Eğilip kendi vücuduma, neredeyse bayıltıcı bir hayranlıkla baktım. Ona kendi vücudum diyebilir miydim? Yoksa hâlâ, büyük oranda Gayretkeşe mi aitti?</p>

  <p class="p1"><br/></p>

  <p>96.</p>

  <p>Bir çözümün unsurları, devam:</p>

  <p>Mordecai, Kamp A.'daki ilk aylarında, mahkûmların nasıl şüphe çekmeden haberleşebilecekleri bir kod geliştirdiklerini anlattı. Bütün o "simya" saçmalıkları bir şifreydi, hiyerogliflerden de karmaşık bir kod; sık sık da, MGT bilgisayarlarını şaşırtmak için, irticalen yapılan anlamsız sözlerle -yani parazitle- daha da karmaşıklaştırılıyordu. Bu dil bir kez yerleştiğinde, birçok araştırma gerçekleştirildi, ama en gelecek vaat edeni, Schipansky ve arkadaşlarının da en son beyin jimnastiklerimizde yakınında dolaştıkları şeydi: Frawley'nin Cambridge'deki çalışmasıyla paralelliği olan, mekanik beyin dalgası kopyalaması ve kaydı. Bizi durduran düşünce, 'beyin-şeyi'nin depodan nasıl çıkartılacağı olmuştu, tek anlamlı çözüm, başka bir insan vücudu kullanmaktı.</p>

  <p>Mordecai ve arkadaşları da aynı sonuca varmışlardı; sonrakine de, yani yapacakları aletin hem kayıt hem de okuma işini aynı zamanda yapması gerekliliğine. Yani, bu bir zihin takasçısı olacaktı. Böyle bir aleti asgari deneyle geliştirebilmeleri, bu arada "Başyapıt" maskesini sürdürebilmeleri, aleti, onu kontrol edip masumiyetine tanıklık edecek elektronik mühendislerinin gözü önünde geliştirebilmeleri ve ilk denemede de onu bu kadar büyük bir başarıya ulaştırmış olmaları; Pallidine'in gücünün, tanık olduğum en korkutucu ispatı.</p>

  <p class="p1"><br/></p>

  <p>(Olay bittikten sonrası için küçük bir komiklik. Takasçının ana devre şemasını, Poe’nun "Kayıp Mektup" öyküsü tarzında saklanmış olarak, ortalık yerde Mordecai'ın kâğıt yığınlarının arasında görmüştüm. George Wagner'ın Masraf Defterinin arasında gördüğüm, bir "Kral" ve kafalardan oluşan kafesin olduğu çizim.)</p>

  <p class="p1"><br/></p>

  <p>97.</p>

  <p>Bir çözümün unsurları, sonuç:</p>

  <p>Haast'ın zihninin, kendini bir anda Mordecai'ın bitkin vücudunda bulunca paniğe kapılıp amboliye neden olması, iyi bir rastlantıydı. Mordecai, onu bitirenin, kendini bir zenci olarak bulması olduğunu iddia ediyor.</p>

  <p>Aylardır Haast'ın ölü olduğunu ve ona yaptığım ziyaretleri düşünüyorum! Üzerinde düşündüğümde, Haast'da gördüğüm tüm o değişikliklerin birer ipucu olarak değerlendirilebileceğini fark ediyorum, ama genelde bu çok büyük bir başarıyla icra edilmiş bir kandırmacaydı.</p>

  <p>Ama neydi bu kandırmacanın nedeni? Mordecai kademeli bir geçişin gerekliliğini anlattı, Haast'ın yetkilerini, ancak Haast gibi davranırsa kullanabilecekti. Hapishane müdürü olduktan sonra bile bir mahkûm!</p>

  <p>Sırayla öbür mahkûmlar da (Piskopos, Sandemann, vs.,), zihin takasçısını kullanarak, kâh bir tıp görevlisinin, kâh bir muhafızın yerini alıp Kamp A.'nın personeline sızdılar. Benim gelişimin en garip sonucu, sertlik karşıtı görüşlerimden etkilenen mahkûmlardan, aralarında Barry Meade de olan üçünün, başkalarını kendilerinin yerine mahkûm etmektense, kendi ölümlerini seçmeleri olmuştu.</p>

  <p>Benim de böyle bir özveride bulunmam korkusu Mordecai'ın, son ana, dönüş olanağı olmadan yeni vücuduma geçene kadar benden bunu gizli tutmasına neden oldu. Kendimi feda etmekte ısrar eder miydim? Bu yeni vücudu, yaşamı ve sağlığı o kadar seviyorum ki, inanamıyorum. Ama her halde ısrar ederdim!</p>

  <p class="p1"><br/></p>

  <p>98.</p>

  <p>Bu arada, gelecek. Bir aşı için araştırmalar hayli ilerledi. Ulaşılabilir gözüken yirmi ayrı tepeden umut ışıltıları parıldıyor. Ve ölürsek bile, hiç olmazsa dövüşerek öleceğiz.</p>

  <p>Bu nedenle, şarkımızı söyleyebiliriz.</p>

  <p class="p1"><br/></p>

  <p>99.</p>

  <p>Hayır, o kadar da güzel değil. Dehşet de var. Haast/Mordecai'ın maskesinin ardında, daha uzaktaki, ilk pembe tepelerin ardındaki başka bir geleceğin, ölüm kadar aşırı bir soğukluk ve yabancılığın bilinci gizleniyor. Valery haklıymış! Sonunda akıl, yoksul ve çıplak. Sonunda hedefsiz bir güç olmanın en üst fakirliğine indi.</p>

  <p>İçgüdülerim olmadan, hemen hemen hiçbir imge olmadan varım; artık bir hedefim yok. Hiçbir şeye benzemiyorum. Zehirin iki -deha ve ölüm- değil, sadece bir etkisi var. Adını ne koyarsanız koyun.</p>

  <p class="p1"><br/></p>

  <p>100.</p>

  <p>Bitirmek için güzel, yuvarlak bir sayı.</p>

  <p>Bugün 31 Aralık, diğer bir düzenlilik. Bugün Mordecai dedi ki: "Korkunç olanın çoğunu bilmiyoruz. Güzel olanın çoğunu da daha keşfedeceğiz. Kenara ulaşana kadar yol alalım."</p>

  <p class="p1"><br/></p>

  <p class="p0"><b><i>-o-</i></b></p>
</body>
</html>