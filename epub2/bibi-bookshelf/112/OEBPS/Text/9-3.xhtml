<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>9-3</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="x9" xml:lang="tr-TR">
  <div class="Basic-Text-Frame">
    <p class="arabaslik_orta" id="_idParaDest-4">III</p>

    <p class="orta_alt">SAAT ZAMANININ KISA TARİHİ</p>

    <p class="paragraf ParaOverride-26">. . . ve böylece akıp gider. Ve böylece akıp gider. Ve böylece akıp gider gider gider tik tik tak tik tak tik tak ve bir gün zamanın bize artık daha fazla hizmet etmesine izin vermeyiz, biz zamana hizmet ederiz ve bizler geçici kölelere dönüşürüz. Sınırlamaların belirlediği bir hayata bağlı köleler; çünkü eğer programa sıkı sıkıya uymazsak sistem çalışmaz hale gelir…</p>

    <p class="paragraf">Tiktakadam: Altı metreden çok daha uzun, genellikle sessiz, işler zaman-bilgeliğinde gittiğinde yumuşak mırıltılar çıkaran bir adam. Tiktakadam.</p>

    <p class="paragraf">Hiyerarşinin, korkunun üretildiği odacıklarında bile nadiren acı çekmiş, ona Tiktakadam denirdi. Ama kimse onun maskesine böyle seslenemezdi.</p>

    <p class="paragraf">Bir insana nefret edilen bir isimle hitap edemezsin; hele ki o kişi maskesinin ardında dakikaları, saatleri, gün ve geceleri, ömrünün yıllarını iptal etme yeteneğine sahipken. Maskesine karşı ona Kronometre Üstat denirdi. Böylesi daha güvenliydi.</p>

    <p class="paragraf ParaOverride-15">Harlan Ellison, <span class="CharOverride-14">Repent, Harlequin!</span></p>

    <p class="split ParaOverride-20"><span class="_idGenDropcap-1">H</span>ayatın ivedi hızının sembolü olarak saatin hareket eden akrep-yelkovanından daha çarpıcı bir örnek yoktur. Sessiz sinema komedyeni Harold Lloyd’un kalabalık cadde üzerindeki binanın sekizinci katında bulunan saatten yirmi dakika boyunca sarkması ya da Salvador Dali’nin gerçeküstü bir çölde eriyen saatinin imgesi, zamanın büyük bir diktatör olarak silinmez ve kalıcı izlerini göstermektedir.</p>

    <p class="paragraf">Edebiyatta da saatlerin çoğunlukla ana sahneyi aldıkları olur, genellikle de aynı haince rollerde belirirler. Muhtemelen şimdiye dek hayatın hızı üzerine yazılmış en ünlü cümle olan, Thoreau’nun “Eğer bir adam adımlarını yol arkadaşlarına uyduramıyorsa, belki de bunun nedeni farklı bir davulcuyu duymasıdır” cümlesi saat tarafından düzenlenen bir topluma yöneliktir. Yıllar geçtikçe, Thoreau’nun edebi haleflerinin çoğu, zalim davulcuları öldürmenin aciliyeti konusunda daha doğrudan ve iğneleyici olmuştur. <span class="CharOverride-14">Walden</span>’dan bir yüzyıl kadar sonra, Nathanael West, <span class="CharOverride-14">A Cool Million</span>’da çoğu kişi adına konuşur: “Beni yanlış anlamayın, Kızılderililer. Ben Rousseau’vari bir filozof değilim. Saati geri alamayacağınızı biliyorum. Ama yapabileceğiniz bir şey var. O saati durdurabilirsiniz. O saati parçalayabilirsiniz.”</p>

    <p class="paragraf">Mekanik saatler hayata ilk girişlerinden beri yalnızca faaliyetlerin başlangıç ve bitişlerini işaretlemekte kullanılmamış, aynı zamanda planlanmalarını da belirlemişlerdir. Eylemin süratini ve Thoreau ile West gibi eleştirmenlerin de korktuğu üzere, toplumun da hızını düzenlemişlerdir. Saat zamanı günlük yaşamın ritminde devrim yaratmıştır. Olayların geçişinde uzlaşmaz bir düzenlilik gerektirir. Yöneticiler açısından saatin tekrarlayan, ritmik vuruşu; üretimi güdüleyici şeydir. Öte taraftan, sosyal eleştirmenler için çoğunlukla altında büyük bir zamansal tekdüzelik yatıyormuş gibi görünür. Ancak her iki taraf da saatin düzenliliğinin olayların akışını her zamankinden daha hızlı hale getirdiğini kabul edecektir. Çoğu insan için bu hız onların rahatlık aralığının ötesindedir.</p>

    <p class="paragraf">Sanayileşmiş toplumların çoğunda saatle yaşamak bir kesinliktir. Bir sosyoloğun gözlemlerinde olduğu gibi, “Modern toplumda, saatin kaç olduğunu bilmemek sosyal beceriksizlik riskine girmek anlamını taşır.”<span class="dipp"><a class="_idFootnoteLink" href="#footnote-225-89" id="footnote-225-89-backlink">89</a></span></p>

    <p class="paragraf">İnsanlar saat zamanından kaçmaya, hiç değilse ondan uzaklaşmaya uğraşabilir, ancak sonunda tiktakadam üretim ve ilerlemeyi kontrol ederek, yenilmez olarak karşımıza dikilecektir. Görünüşte kaçınılmaz olan bu kader, fizikçi Alan Lightman’ın İtalya’daki kurgusal bir kasabayı tasvirinde gayet iyi yakalanmıştır:</p>

    <p class="paragraf ParaOverride-19">Sonra İtalya’nın küçük bir kasabasında, ilk mekanik saat inşa edilmişti. İnsanlar büyülenmişti. Daha sonra ise dehşete düştüler. Burada zamanın geçişini miktar olarak belirleyen, arzunun süresine cetvel ve pergeli dayadı, bir yaşamın tüm anlarını ölçen bir insan icadı vardı karşılarında. Sihirliydi, dayanılmazdı, doğal yasanın dışındaydı. Yine de saat görmezden gelinemiyordu. Ona tapılması gerekiyordu.<span class="dipp"><a class="_idFootnoteLink" href="#footnote-225-90" id="footnote-225-90-backlink">90</a></span></p>

    <p class="paragraf">Ancak tarihe şöyle bir bakıldığında, saat-zamanı normunun ortaya çıkışının yakınlarda olduğu ortaya çıkmaktadır. İnsan uygarlığının çoğunda, kişi dakik olmak istese bile bunu sağlamak için herhangi bir yöntem mevcut değildi ve hatta kişi bir yere zamanında gitmiş olsa bile bunu kanıtlamak mümkün değildi. Çabukluk ve saatin baskın olduğu bir yaşam hakkındaki çağdaş fikirler, bizden öncekilerin çoğu için anlaşılmaz olurdu. Saatlerin ve saat zamanının bize şimdilerde tanıdık gelen ilah-benzeri durumunu doğuran olayların tarihi, doğanın zamanından saat zamanına doğru evrim hakkında bir vaka çalışmasıdır.</p>

    <p class="alt">SAATLERİ KISA TARİHİ</p>

    <p class="paragraf ParaOverride-19">İlk büyük keşif, deneyimin peyzajını oluşturan zamandı. İnsanlık sadece ay, hafta ve yılların, gün ve saatlerin, dakika ve saniyelerin sınırlarını çizerek doğanın döngüsel tekdüzeliğinden kopup özgürleşecekti. Gölgelerin, kumun, suyun ve bizzat zamanın akışı, saatin kesik ve kuvvetli sesine tercüme edilmiş, insanlığın gezegendeki hareketlerinin yararlı bir ölçüsü haline gelmişti. . . .Zamanın toplulukları, beraberinde bilginin ilk topluluklarını, keşfi paylaşma yöntemlerini, bilinmezin karşısındaki ortak sınırı da getirecekti.</p>

    <p class="paragraf ParaOverride-29">Daniel Boorstin, <span class="CharOverride-14">The Discoverers</span></p>

    <p class="paragraf">Kadim astronomlar yılların ve bir ölçüde ayların sınırlarını çizebiliyordu. Saatlerin birörnek ölçümüyse modern bir buluştur. Dakika ve saniyelerin belirlenmesi ise çok daha yenidir.<span class="dipp"><a class="_idFootnoteLink" href="#footnote-225-91" id="footnote-225-91-backlink">91</a></span></p>

    <p class="paragraf">İnsanlığın en büyük buluşlarından biri güneş saati veya gölge saati olmuştur. 5500 yıl önce, insanlar Güneş gökyüzünde alçakta iken dik bir sütunun gölgesinin daha uzun olacağını saptamıştır. Bu düzeneklerin en ilkeli basit bir çubuğun -Yunanca’da bilmek anlamına gelen <span class="CharOverride-14">gnomon</span> olarak adlandırılır- günışığı ve gölgelerden yararlanmak için toprağa saplanmasından oluşuyordu. Daha ayrıntılı yapılar -benzerleri Stonehenge’de bulunabilir- insanların zamanı anlamlı birimlerle ölçmesini sağlamıştır. Tarihte ilk kez, insan sadece zamanı işaretlemekle kalmamış, randevulaşmaya da başlamıştır; örneğin, “gölge ikinci kaya üzerinde bir el genişliğinde belirdikten sonra.” Sonuçta, gündüz saatlerini ölçmek üzere hassas biçimde derecelendirilmiş çok sayıda düzenek de icat edilmiştir. Örneğin, Eski Mısırlılar, bir ucunda T-biçimli küçük bir yapı bulunan yaklaşık bir metre uzunluğunda yatay bir çubuktan oluşan bir güneş saati geliştirmişti. T, çubuk boyunca bir gölge oluşturuyor, çubuk da zamanın geçişini daha kesin biçimde ölçmek üzere ayarlanabiliyordu. Çubuk T sabahları doğuya bakacak şekilde hazırlanmıştı; öğle vaktiyse tam ters yöne döndürülüyor, böylelikle T günbatımına kadar batıya bakıyordu. III. Thutmose’nin (MÖ 1500 dolayları) zamanına ait bu düzeneklerden bir tanesi günümüze dek korunabilmiştir.</p>

    <p class="paragraf">Ancak güneş saatiyle -Yunanlılar bu düzeneğe “gölge avı” adını vermişti- kesinliği yakalamak imkânsızdı. Güneş bir bulutun arkasına girdiğinde ya da akşam vakti battığında ne oluyordu? Bir güneş saatinin üzerinde şöyle yazıyordu: “<span class="CharOverride-14">Absque sole, absque usu”</span>, yani “Güneş olmadığında kullanılmaz.” Bu hatalı ayarlamalar dünyasında, saatler yalnızca en güneşli zamanları ölçebiliyordu ve bu ölçümler bile kaba tahminlerden ibaretti. Ayrıca elbette ki, belli gece “saatlerinde” randevulaşmak oldukça anlamsızdı.</p>

    <p class="paragraf">Saatlerin bir sonraki nesli hava veya güneşe bağımlı kalmadan hem gece hem de gündüzü ölçmeyi amaçlıyordu. Bu devrimci cihazların ilki su saatiydi. İlk güneş saatlerinden sonraki beş yüzyıl içinde mucitler zamanın geçişini bir kabın içinden damlayan su miktarına göre ölçmeye başladılar. Su saatlerinin pek çok biçimi vardı, ancak hepsi de temelde bir delikten geçen suyun miktarını ölçüyordu. Örneğin, Mısır’daki bir versiyonu, içinde işaretli bir ölçek ile alt kısmında bir delik bulunan kaymaktaşından bir kaptan oluşuyordu. Zamanın geçişi, su delikten damladıkça seviyesinin bir işaretten diğerine düşmesiyle ölçülebiliyordu.</p>

    <p class="paragraf">Su saatleri bazen epey ayrıntılı olabiliyordu. Daniel Boors Şam’daki Büyük Cami’nin doğu kapısını süsleyen dev bir örneğini anlatır:</p>

    <p class="paragraf ParaOverride-19">Günün ya da gecenin her “saatinde” ışıl ışıl parlayan pirinç ağırlıklar iki pirinç şahinin ağzından, topların eski pozisyonuna dönmesini sağlayacak şekilde delikli olan pirinç kapların içine düşüyordu. Şahinlerin üzerinde, her biri günün bir “saati” olan açık kapılar vardı ve her kapının tepesinde de yakılmamış halde duran lambalar bulunuyordu. Günün her saatinde, toplar düştüğünde, bir çana vurulur ve tamamlanan saate ait kapı kapanırdı. Sonra gece karanlığında, tüm kapılar otomatik olarak açılırdı. Toplar gecenin her bir “saatini” duyuracak biçimde düştüğünde, o saatin lambası kızıl bir parlaklık vererek yanar, böylelikle en sonunda bütün lambalar şafağa kadar yanmış olurdu.<span class="dipp"><a class="_idFootnoteLink" href="#footnote-225-92" id="footnote-225-92-backlink">92</a></span></p>

    <p class="paragraf">Bu düzeneğin devam etmesi için on bir kişinin tam zamanlı dikkati gerekiyordu.</p>

    <p class="paragraf">Su saatinin uzun, seçkin bir geçmişi vardı. Antik Mısır döneminden yaklaşık 1700’de ortaya çıkan sarkaçlı saate kadar, güneşin görünmediği zamanları ölçmek için en yanlışsız düzenek olmuştu. Kayıtlı tarihin çoğunda, gerçekte güneş saatleri gündüz saatlerini ölçmek için kullanılırken, su saatleri gece saatlerini işaretlemiştir. Eski Roma’da güneş saatleri, su saatlerini ayarlamak ve kalibre etmek için kullanılırdı.</p>

    <p class="paragraf">Romalılar zamana büyük önem verirdi, onlar için vakit nakitti. Romalı avukatlar genellikle hakimlerden müşterilerinin davalarını bir başka su saati zamanında sunma ricasında bulunurlardı. <span class="CharOverride-14">Aquam dare</span> yani “su bahşetmek” terimi bir avukata zaman vermek anlamına gelirken, <span class="CharOverride-14">aquam perdere</span> yani “su kaybetmek” ise vakit harcamak anlamına gelirdi. Senato’da bir konuşmacı uzun süre kürsüde kaldığında meslektaşları onun suyunun dökülmesi için bağırırlardı.</p>

    <p class="paragraf">Ancak su saatlerinin en basit versiyonları bile bir dizi kusurdan mustaripti. Bunun nedenlerinden biri, suyun soğuk iklimlerde değişen viskozitesinin yanlış ölçümler oluşturmasıydı. Bir diğer kronik koruma sorunu da deliğin tıkanmasını ya da genişlemesini önleyebilmekti. Romalılar su saatlerindeki aşınma ve tıkanmayı önlemek üzere en iyi modellerini değerli taşlarla donatmışlardı. Bu yöntem sonraki saatçiler tarafından kullanılacak “mücevher”lerin de habercisiydi.</p>

    <p class="paragraf">Su saatinin mantığından faydalanılarak akıcı, yanıcı ya da yanabilen herhangi bir şey kullanan yeni düzenekler icat edilmiştir. Bunların en popülerlerinden bazıları zamanı yanan yağ ve mumlarla ölçmekti. Ve elbette, bir cam saatin içinden akan kumla. Çinliler bir tütsü saati geliştirmişti. Bu ahşap düzenek birbirine bağlı, aynı boyutta bir dizi ufak kutudan oluşuyordu. Her kutuda farklı kokuda tütsüler bulunuyordu. Bir kutunun içindekini ne kadar sürede yaktığını ve kokuların yakıldığı düzeni bilen gözlemciler günün hangi vaktinde olduklarını havadaki kokudan anlardı.</p>

    <p class="paragraf">İlk mekanik saatler 14. yüzyıl civarında Avrupa’da görülmüştür. Bu ağırlığa-duyarlı düzenekler zamanın çok küçük birimlerine yönelik değildi ve onları ölçemiyordu. Çoğunlukla su saatlerinden daha doğru değillerdi. İlk saatler çok özel bir amaç için icat edilmişti: Rahiplere ibadet zamanını söylemek için. Bu yeni buluş öncesi rahipler çoğunlukla saatin düzenli olarak çevrilmesi ihtiyacının verdiği rahatsızlıktan mustaripti. Bazı manastırlarda, belli bir keşiş, sabah ibadetinin ya da işlerin vakti gelene kadar kum saatinin akmasını sağlamak üzere bütün gece uyanık kalırdı. İlk saatler, yalnızca belli ibadet saatlerinde çanların çalması için geliştirilmişti. Umumi orta süsleri olan bu ilk saatlerin çoğunun yüzeylerinde akrep-yelkovan ya da işaretli sayılar bile yoktu. Bunlar zamanı göstermekten çok seslendirmek için tasarlanmıştı. Ortaçağ İngilizcesindeki <span class="CharOverride-14">clok</span><span class="dipp"><a class="_idFootnoteLink" href="#footnote-225-93" id="footnote-225-93-backlink">93</a></span> kelimesi, Ortaçağ Hollandacası ve Almancasındaki çan kelimesinden türemiştir. İlk mekanik saatler çanları çaldırmadıkça teknik bakımdan saat olarak görülmüyordu. Bu, kadran saatin üzerine yerleştirilmeden ve ilk kadran saatler akrep-yelkovanı kullanmadan birkaç yüzyıl önceydi.</p>

    <p class="paragraf">İlk ağırlığa-duyarlı saat -aklınıza bir su saati ya da tütsü saati getirmeyin- tarafından tanımlanan çabukluk; doların değerinin saatler, dakikalar, saniyeler ve hatta saniyenin fraksiyonlarında (geçenlerde elime yerel bir bilgisayarda 1.6832 saniyelik kullanım faturam geçti) değiştiği günümüzün sanayileşmiş toplumunda pek bir şey ifade etmeyecektir. Zamanın tek ölçeğinin üzerinde ufak akrep-yelkovanı olmadığında, şimdiki bildiğimiz anlamda çabukluk tam anlamıyla bir seçenek değildir. Zamanın ufak birimlerini doğru biçimde ölçen saatler geliştirilene kadar “tam zamanında” olma fikri ya da “beş dakika gecikme” için özür dilemek anlamlı olmayacaktır. Bundan önce bir arkadaşa “5.45’te buluşalım” demek, takvim ortada yokken birini 27 Ekim’de davet etmek gibi olurdu.</p>

    <p class="paragraf">Zamanı kaydeden donanımlardaki büyük atılım Galileo’nun sarkacın işleyişini keşfi ile 16. yüzyılın sonuna doğru geldi. Galileo, bir sarkacın sallanma genişliği ile salınım süresi arasında fiili bir bağımsızlık olduğunu gördü. Bundan yıllar sonra, 1700 civarında, Christiaan Huygens adında Hollandalı bir matematikçi ilk sarkaçlı saati geliştirdi. Bu ilk saatlerin en iyileri günde on saniyeden az sapıyordu. İnsanlık binlerce yıldır mevsimleri, haftaları ve hatta gece ve gündüz saatlerini ölçme konusunda kayda değer bir ilerleme sağlamıştı. Ancak yalnızca bu noktadan itibaren -yani son üç yüz yılda- sarkaçlı saat sayesinde saatin, dakikaların ve saniyelerin kesinliği ile yaşamak mümkün olmuştur.</p>

    <p class="paragraf">İlk mekanik saatlerin saat başlarını göstermesinden hemen sonra, “speed”<span class="dipp"><a class="_idFootnoteLink" href="#footnote-225-94" id="footnote-225-94-backlink">94</a></span> (orijinal söylenişi “spede”dir) kelimesi İngilizce dilinde görülmeye başlandı. 17. yüzyılın sonlarında, önceleri davranışları konusunda ayrıntıcı olan kişiler için kullanılan “punctual”<span class="dipp"><a class="_idFootnoteLink" href="#footnote-225-95" id="footnote-225-95-backlink">95</a></span> kelimesi tam olarak randevulaşılan saatte gelen kişiler için kullanılır oldu. Bundan sadece bir yüzyıl sonra “dakiklik” kelimesi, İngilizcede bugün kullanıldığı şekliyle ortaya çıktı.</p>

    <p class="paragraf">Saatler sadece daha fazla kesinliğe doğru evrilmemiş, aynı zamanda kişisel alanımıza da derinden nüfuz etmiştir. Helmut Kahlert ile arkadaşları Richard Mühe ve Gisbert Brunner, <span class="CharOverride-14">Wristwatches: History of a Century’s Development</span> <span class="CharOverride-14">(Kol Saatleri: Bir Yüzyıllık Gelişimin Tarihi)</span> adlı kitaplarında muhtemelen kol saatleri ile ilgili en kapsamlı tartışmayı derlemiş, tarih boyunca saatlerin hayatlarımıza yakınlaşmasını gözlemlemişlerdir. Saatler Ortaçağ’ın kamusal saatlerinden ev içindeki saatlere, taşınabilir cep saatlerine, kelimenin tam anlamıyla bedene bağlı saatlere doğru ilerlemiştir. “Kol saati, nabız düzenleyicinin özel kullanımı dışında, en azından şimdilik bu gelişimin son aşamasıdır” denmektedir. “Kol saati, geceleri bile bize derimiz kadar yakındır.”<span class="dipp"><a class="_idFootnoteLink" href="#footnote-225-96" id="footnote-225-96-backlink">96</a></span> Birçok kişi bu gelişmeye pek de olumlu bakmamaktadır. Daha ziyade, yüzyılın başlarında kol saatini, “zamanımızın el kelepçesi” olarak adlandıran Sigmund von Radecki ile aynı fikri paylaşırlar.</p>

    <p class="paragraf">Biçimleri şimdilerde aşina olduğumuz kadran düzenlerinde hazırlanmış ilk kol saatleri (ilk kadranlar yanlamasına olarak adlandırabileceğimiz bir pozisyonda hazırlanıyordu) 1850’ler civarında görülmeye başlandı. Bu tasarım uzunca bir süre genellikle daha sonraları onarılacak bir başarısızlık olarak kabul edildi. Kahlert ve meslektaşları, Almanya’da bir profesörün 1917 yılında yazdıklarının saat işiyle uğraşan çoğu kişinin inancını yansıttığını belirtir: “İnsan, vücudun aşırı sıcaklık değişimlerine maruz kalan en hareketli bölgesinde, bir bilezik üzerinde saatin taşınması gibi ahmakça bir modanın bir an önce ortadan kaybolmasını istiyor.”<span class="dipp"><a class="_idFootnoteLink" href="#footnote-225-97" id="footnote-225-97-backlink">97</a></span> Düşük bir olasılık: 1986 itibariyle, dünyada kol saati üretiminin yılda yaklaşık üç yüz milyon olduğu tahmin edilmektedir.</p>

    <p class="paragraf">Geçen iki yüzyıl boyunca saatlerdeki iyileştirmeler epey süratli oldu. Şimdi bilgisayarların zamanı nanosaniyede (bir saniyenin milyarda biri) ölçtüğü bir dünyada yaşıyoruz. Boulder, Colorado’da bulunan Ulusal Standartlar ve Teknoloji Enstitüsü’nde, kısa süre önce bir milyon yıl boyunca tek saniye bile ileri ya da geri gitmeyecek bir NIST-7 adında bir atom saatini tanıttı. Mekanizmanın yalnızca üç yüz bin yıl doğru kalması garanti edilen selefi, NIST-6’ya göre önemli ölçüde geliştirildiğine inanılıyordu. (Fizikçilerin yanında bu kesinlik derecesini kim umursar? Ulusal bir gazete bu soruya “Los Angeles Belediyesi, trafik ışıklarını NIST-7 ile senkronize ederek trafik sıkışıklığının önüne geçecek” haberiyle yanıt vermiştir.)<span class="dipp"><a class="_idFootnoteLink" href="#footnote-225-98" id="footnote-225-98-backlink">98</a></span></p>

    <p class="paragraf">Fizikçi Stephen Hawking’in de belirttiği gibi şimdilerde zamanı uzunluktan daha kesin bir biçimde ölçebiliyoruz. Sonuç olarak, uzunluk en doğru biçimde zaman birimleri ile tanımlanabiliyor. Metre ışığın 0,000000003335640952 saniyede kat ettiği mesafe ile tanımlanıyor. Ya da hem uzay hem de zamanı tanımlamak için kullanılabilecek, ışığın bir saniyede kat ettiği mesafenin karşılığı olan, ışık-saniye olarak bilinen daha yeni ve daha kullanışlı bir mesafe var.<span class="dipp"><a class="_idFootnoteLink" href="#footnote-225-99" id="footnote-225-99-backlink">99</a></span></p>

    <p class="paragraf">Günümüz tüketicisi bir tişört maliyetinden daha azına, saniyenin yüzde birine göre kalibre edilmiş bir saat satın alabilmektedir. Sonuç olarak, halka açık yerler, her saat başı saatlerden yükselen ufak <span class="CharOverride-14">bip</span> senfonileriyle doludur. İronik biçimde, kitlesel dakiklikteki ilerlemelerimiz çoğunlukla hataları da artırmıştır. Bu işaretler saniyenin yüzde biri hassasiyetle çalışmaya ayarlandığı halde, bip seslerinin her zaman için farklı zamanlarda duyulmasını için ilginç bulmuşumdur. Dersimin vakti geldiğinde, saatlerin varlıklarını genellikle odanın farklı yerlerinden gelen ve birkaç dakika süren ilan edişlerini duyarım. Sonra birkaç dakika geçince, daima cümlemi neredeyse yarıda kesen şaşkın bir bip sesi daha gelir.</p>

    <p class="paragraf">Buna karşın, yaşamları dakiklik üzerine kurulu kişiler için günümüzün kesinliği dikkate değer olabilir. Bir keresinde bir radyo röportajında senkronize olamayan saatlerle ilgili gözlemimi aktarmıştım. Programcı ise Ulusal Yayıncılar Birliği’nin toplantısında gözlemlediği kayda değer bir istisnayı anlattı. Kongredeki hemen herkesin saati vardı ve bu saatlerin neredeyse hepsi, her saat başı tam olarak aynı anda çalıyordu. “Odayı dolduran sesler” diye anlatıyordu röportajı yapan, “daha ziyade ‘ürkütücü’ idi.” Saniyelerin yüz binlerce dolara çevrildiği bir meslekte, zamanı tutmanın kesinliği de mükemmele yaklaşmaktadır.</p>

    <p class="alt">SAAT ZAMANINA KARŞI İLK ZAMANLARDAKİ KAYITSIZLIK</p>

    <p class="paragraf ParaOverride-19">Günümüzde, yani zaman çizelgeleri ve programların çağında, Herodot okurken, çağının bu büyük gezgini ve bilgili insanının dünyada “saat” kavramıyla hiç karşılaşmamış ve hatta bunun için doğru kelimeyi bile bulamamış olduğunu öğrenmek neredeyse gülünçtür. Onun zamanında ve hatta çok sonraları bile zaman ölçüsü olarak, başka hiçbir yöntem değil, çoğunlukla insan faaliyetleri kullanılıyordu.</p>

    <p class="paragraf ParaOverride-19">Alexander Szalai</p>

    <p class="paragraf">Uygun fiyatlı ve doğru saatlerin geliştirilmesi, ayarlanmış, koordineli bir yaşam ihtimali sunan teknik bir mekanizma sağlamıştır.<span class="dipp"><a class="_idFootnoteLink" href="#footnote-225-100" id="footnote-225-100-backlink">100</a></span> Peki, insanlar neden bu potansiyeli harekete geçirmeyi seçmiştir? Saat sadece bir olaylar-sonrası işaretleyici olmaktan çıkıp nasıl hayatın akışı üzerinde buyurgan hale gelmiştir? Saatin her şeye kadir bir duruma yükselmesinin iyi anlaşılması teknolojik ilerlemelerin bir tasvirinin ötesine geçer. Saat zamanına geçişe bir dizi ekonomik, sosyal ve psikolojik karmaşık güç ile çok agresif bir pazarlama neden olmuştur.</p>

    <p class="paragraf">İlk mekanik saatlerin icadından önce, insanların faaliyetlerini koordine etme düşüncesi neredeyse imkânsızdı. Randevular genellikle şafakta buluşmak üzere verilirdi. Tarihsel olarak önemli olayların -düellolar, savaşlar, toplantılar- gün doğumunda olması tesadüf değildir.</p>

    <p class="paragraf">Tarihçi Marc Bloch bu randevulardan birinin hikâyesini anlatır.<span class="dipp"><a class="_idFootnoteLink" href="#footnote-225-101" id="footnote-225-101-backlink">101</a></span> Mons’ta her zamanki “şafak” saatinde başlayacak bir Ortaçağ düellosu söz konusudur. Ancak yalnızca bir katılımcı çıkagelir. Erken gelen, “hiç”<span class="dipp"><a class="_idFootnoteLink" href="#footnote-225-102" id="footnote-225-102-backlink">102</a></span> saati (o zamanlar öğlene verilen isim) olduğunu tahmin ettiği vakte kadar, yani diğer katılımcının gelmesi için tanınan dokuz saatlik süre boyunca beklemiştir. Daha sonra rakibinin korkaklığının kaydedilmesini talep eder ve oradan hızla ayrılır. Tek sorun, hakemlerin epey tartıştıktan sonra vaktin adam orayı terk ettiğinde gerçekten “hiç” vakti olup olmadığında anlaşamamalarıdır. Sonunda bir mahkemenin toplanması gerekir. Olay tartışıldıktan sonra -güneşin konumu, bu konularda bilgili uzmanlar olan rahiplere danışılması ve hararetli tartışmalar- hiç zamanı iddiası onaylanmıştır. Erken gelen kişi resmi olarak galip ve gelmeyen de korkak ilan edilmiştir.</p>

    <p class="paragraf">Bu olay, Bloch’un Ortaçağ yaşantısında “zamana karşı büyük bir kayıtsızlık” olarak tanımladığı olaya tipik bir örnektir. Sanayileşme öncesinde, zamanı hesaplama çoğunlukla içinde yaşanılan çevrenin talepleri doğrultusunda yönlendiriliyordu. Doğa ne zaman ekim, ne zaman dikim yapılacağını, ne zamansa hiçbir şey yapmadan oturulacağını söylerdi.</p>

    <p class="paragraf">Doğanın zamanıyla yaşama geleneği kayıtlı tarihin başlangıcına dek gider. Örneğin, Eski Mısır takvimi bir tür “nilometre”, Nil Nehri’nin yükseliş ve alçalışını ölçen dikey bir ölçekti. Sanayileşmemiş tarım toplumları bugün bile doğanın saatine bağlıdır. Zambiya’daki Luval kabilesi yılı, çevredeki iklim ve bitki örtüsü değişiklikleri ile işaretlenmiş farklı uzunluklarda on iki heterojen döneme böler. Borneolu Bahanlar yılı, her biri fundalıkların görünmesiyle yeni pirinç yılı kutlamaları arasındaki belli bir tarımsal faaliyeti yansıtan sekiz döneme böler.</p>

    <p class="paragraf">Kuzey Yeni Gine’deki Trobriand Adası halkı ekim mevsimlerini işaret eden yıllık takvimlerini, bir solucanın -yumurtlayan deniz halkalı solucanının- ortaya çıkışı ile başlatır. Bu solucan adalar zincirinin güney ucunda, ekim ve kasım aylarının (bizim takvimimize göre) ortasında çıkan dolunayı takiben belirmeye başlar. Güneybatı Etiyopya’daki Mursiler de tarımsal faaliyetlerini yönetmek için bir takvime bağlı kalırlar. Ama Mursiler kilit tarım olaylarının, özellikle de nehirlerin taşmasına neden olan büyük yağmur döneminin başlangıcının yıllık değişkenliğini bilir. Sonuç olarak, Mursiler takvime tartışılacak ve üzerinde konuşulacak bir şey gibi bakarlar. Ayrıntıları da genellikle süreç ilerledikçe oluştururlar.<span class="dipp"><a class="_idFootnoteLink" href="#footnote-225-103" id="footnote-225-103-backlink">103</a></span></p>

    <p class="paragraf">Günlük saat için çoğu toplum güneşi kusursuz bir belirteç olarak düşünmüştür. Ay’ın evrelerinden genellikle ayları işaretlemek için yararlanılır. Amerikan yerlileri bir ayı diğerinden ayırt etmek istediklerinde “büyük ağaçların donduğu ay” gibi renkli isimler kullanır.</p>

    <p class="paragraf">Ancak bütün bunlar sanayileşme ve bütçeye uygun saatler sahneye çıktığında değişmiştir. İlk saatlerin genel olarak büyük bir coşkuyla karşılandığı muhakkaktır. Saat, insanları bağımlı oldukları güvenilmez zaman ölçülerinden özgürleştirecek bir buluş olarak görülmüştür. Yeni bir zaman kategorisi ortaya çıkmış (“Saat ...’da.”), bu kategoriye geçmek bir statü sembolü olarak yorumlanmıştır. Saatler resim ve şiirlere girmiştir. Bir Ortaçağ Fransız şairi saygısını şu şiirle dile getirmiştir:<span class="dipp"><a class="_idFootnoteLink" href="#footnote-225-104" id="footnote-225-104-backlink">104</a></span></p>

    <p class="paragraf ParaOverride-26">Saat, bir düşünürseniz eğer</p>

    <p class="paragraf">Çok güzel ve dikkat çekici bir araç,</p>

    <p class="paragraf">Ve aynı zamanda zarif ve kullanışlı</p>

    <p class="paragraf">Çünkü gece gündüz zamanı söyler bizlere</p>

    <p class="paragraf">Mekanizmasının inceliğiyle</p>

    <p class="paragraf">Güneş ortalıkta yokken bile.</p>

    <p class="paragraf">Öyleyse bu makineye ne fiyat biçilse az,</p>

    <p class="paragraf">Çünkü diğer araçlar yapamaz bunu</p>

    <p class="paragraf">Ne kadar ustaca ve eksiksiz tasarlansalar da.</p>

    <p class="paragraf">Öyleyse, cesur ve bilge bilelim onu,</p>

    <p class="paragraf">Her kim icat ettiyse bu cihazı.</p>

    <p class="paragraf">Engin bilgisiyle böylesine asil</p>

    <p class="paragraf">Ve böylesine değerli bir şey yapmış.</p>

    <p class="paragraf ParaOverride-26">Yine de, bu yeni buluşa çarpılmalarına rağmen, insanlar hayatta kalmak için bağımlı oldukları önemli zaman belirteçlerinin iplerinin hala doğada olduğunun farkındaydı. Saat, randevuların daha kesin bir şekilde planlanabilmesini sağlamış ve egzotik bir süs olarak takdir görmüştü. Ancak çoğu insanın hayatındaki en önemli zamansal olaylar hala tarımla ilgilidir ve doğa onlar için en hassas fonksiyonel belirteçleri sunmaya devam etmiştir. Çoğu, modern ozan Bob Dylan’ın “Rüzgarın hangi yönden estiğini bilmek için bir meteoroloji uzmanına gerek yok” sözlerine katılacaktır. Dokuzuncu yüzyıla kadar mekanik saatler, doğa tarafından ölçülen zamanın kötü bir imitasyonu olarak görülmüştür.</p>

    <p class="alt">HAREKETİN STANDARTLAŞMASI</p>

    <p class="paragraf ParaOverride-19">Saat yalnızca saatlerin izini kaydeden bir araç değil, aynı zamanda insanların eylemlerini senkronize eden bir araçtır. Sanayi çağının kilit makinesi buharlı motor değil, saattir… Miktarı belirlenebilen enerji, standartlaşma, otomatik hareket ve nihayet kendi özel ürünü olan doğru zamanlama ile olan ilişkisinde saat, modern tekniğin önde gelen cihazı olmuştur ve her dönemde de lider konumunda kalmıştır: Diğer makinelerin peşinde olduğu bir mükemmelliği simgeler.</p>

    <p class="paragraf ParaOverride-29">Lewis Mumford</p>

    <p class="paragraf ParaOverride-26">Ama sanki hikâyenin biraz ötesine geçtik.<span class="dipp"><a class="_idFootnoteLink" href="#footnote-225-105" id="footnote-225-105-backlink">105</a></span> Şimdi saatlerin sunduğu sistematiklik potansiyelinin gerçeklikten hala uzak olduğu zamana, on dokuzuncu yüzyılın ortalarına geri dönelim. Saatler kalite ve miktar olarak hızla artsa da, yaşam büyük oranda doğal olaylar döngüsü etrafında akıp gitmeye devam ediyordu. Saat zamanının kabul edilmesinin önündeki en zorlu engellerden biri de, bir saatten diğerine devam eden zamanı standartlaştırmanın eksikliğiydi. Saatler giderek daha güvenilir ve kullanılabilir hale geliyordu, ancak senkronizasyon eksikliği, kesinlik konusundaki gelişmeleri aslında konu dışı kılıyordu. “İlçeler, iller ve hatta komşu köyler zamanı anlatmak için farklı araçlar kullanıyordu” diye belirtiyor davranışsal bilim yazarı Ralph Keyes. “Bazı ayarlamalarda gece yarısı, temel saat olarak kabul ediliyordu. Diğerlerinde ise öğlen ya da güneşin tepede olduğu vakit ya da günbatımı. Mekanik saatlerin icadından sonra bile, gezginler bir konumdan diğerine geçerken saatlerini tekrar tekrar ayarlamak zorunda kalıyorlardı.”<span class="dipp"><a class="_idFootnoteLink" href="#footnote-225-106" id="footnote-225-106-backlink">106</a></span> Çoğu kez günün hangi saati olduğunu değerlendirmek en az Ortaçağ düelloları günlerinde olduğu kadar kaotikti.</p>

    <p class="paragraf">Tarihçi Michael O’Malley, <span class="CharOverride-14">Keeping Watch: A History of American Time</span><span class="dipp"><a class="_idFootnoteLink" href="#footnote-225-107" id="footnote-225-107-backlink">107</a></span> adlı kitabında 1843’te Pensilvanya, Pottsville’de meydana gelen bir seçim anlaşmazlığını anlatmıştır. Seçim sandıklarının resmi olarak saat 7.00’de kapanması gerekiyordu, ancak birçok tanık, seçim sandıklarına 08.20’ye kadar giren pek çok vatandaş gördüklerini iddia ediyordu. Gerçekten görmüşler miydi acaba? “Bilindiği gibi” diye iddia ediyordu Pottsville’de çıkan <span class="CharOverride-14">Miner’s Journal</span>, “bu ilçede kesin ya da belli bir zaman standardımız yok.” Editöre göre Pottsville’deki kol saati ve saatlerin üzerindeki zamanın genellikle “bir saat kadar saptığı” bilinen bir gerçekti. Bir seçim müfettişi, üç gün önce Philadelphia’da ayarlanmış bir kronometreyi kullanarak, seçim sandıklarının gerçekte 7.00’de kapatıldığını ilan etmişti. Ama Pottsville zamanı Philadelphia zamanı değildi ve kaybeden taraf seçim sonuçlarını geçersiz kılmak için bir kampanya başlattı. O’Malley şöyle aktarıyor:</p>

    <p class="paragraf ParaOverride-19">Sonraki celseler şehirde kullanılan çoklu zaman kaynaklarını ve bunun neden olduğu karmaşayı –ve politik fırsatları- ortaya çıkarmıştı. Çeşitli yerel tanıklar zaman kaynağı olarak “Heywood ve Snyder Döküm Çanı”na riayet ediyorlardı. Çanın ünü onu ortak bir başvuru noktası haline getiriyordu, ancak en azından bir yerel sakin saatini düzenli olarak “çandan on beş dakika erkene” ayarladığını itiraf ediyordu, çünkü “çanın çok hızlı olduğu izlenimine” kapılmıştı.<span class="dipp"><a class="_idFootnoteLink" href="#footnote-225-108" id="footnote-225-108-backlink">108</a></span></p>

    <p class="paragraf">Kol saati olmayan bir seçmen şöyle ifade veriyordu, “Geisse’ye (yerel bir kuyumcu) gittim ve onun saati sekizi yirmi dakika geçiyordu.” “Henry Geisse’nin saati” diye ekliyordu, “her zaman (döküm) çandan on ya da on beş dakika geridir.” Bir saatçi de aynı fikirdeydi: Heywood ve Snyder’in çanı, dükkânını düzenlemek için kullandığı güneş saatinden “bir saatin çeyreği kadar daha ileri”ydi. Yerel oteldeki barmen, otelin “en iyi ayarlanmış saati”ni temel alarak bir başka saat (9.00 civarı) bildirirken, Nathaniel Mills “Benim saatime göre seçim yediyi çeyrek geçe kapandı” diye ısrar ediyordu.</p>

    <p class="paragraf">Peki, hangisi doğru zamandı? Üzerinde mutabık olunan bir standart olmadan bunu söylemek imkânsızdı.</p>

    <p class="paragraf">Aslında 19. yüzyılda, dünya hala tutarsız takvimler ve zaman dilimleri ile kaplıydı. O’Malley’e göre, 1860’ların sonunda yalnızca Amerika Birleşik Devletleri’nde bile yaklaşık yetmiş farklı zaman dilimi vardı. Sanayi Devrimi tüm bunları değiştirdi. Yeni teknolojiler, faaliyetlerin daha önceleri hayal edilmeyen bir düzenleme ve tutarlılığını gerektiriyordu. Saat ana sahneye yerleşti. 1880 yılında, zaman dilimlerinin sayısı yaklaşık elliye düşmüştü ve bilim insanları zamansal standartların tamamen koordine edilebilmesi için yapılacak uygulamayı tartışıyorlardı.</p>

    <p class="paragraf">Baskının çoğu, büyük hüsrana uğramış olan iki kaynaktan geliyordu: Demiryolu şirketleri ve hava tahmincileri. Demiryolu taşımacılığı ağı için tutarlı zaman standartlarının eksikliği, mantıklı ve verimli zaman çizelgeleri oluşturma konusunda bir kabus yaratmıştı. Genellikle birbirinden birkaç kilometre uzakta bulunan istasyonlar saatlerini farklı standartlara göre ayarlıyor, bu nedenle trenler -en azından her duraktaki saatlere göre- zaman içinde geri ya da hızla ileri doğru hareket ediyordu. Demiryolu istasyonlarında sıklıkla biri demiryolu saatini, öbürü de diğer yerel saati gösteren iki farklı saat bulunurdu. Örneğin, 1870’ler boyunca Buffalo, New York’taki istasyonda üç farklı saat yer alıyordu: Biri Buffalo şehrinin saati, diğerleri de istasyondan geçen iki demiryolu hattı içindi.</p>

    <p class="paragraf">Hava tahmincileri paralel bir sorunla karşı karşıyaydı. “Bir hava tahmininin nasıl yorumlanacağını bilmek zordu” diye anlatıyor O’Malley, “Wisconsin’de bir istasyon ‘Burada saat on iki ve yağmur yağıyor’ derse, raporu okuyanların bunun güneş saatiyle mi, Milwaukee saatiyle mi, yoksa bambaşka bir standarda göre mi on iki olduğunu bilmeleri gerekiyordu. Hava Durumu Bürosu ve uluslararası jeofizik cemiyeti ısrarla standardizasyon istiyordu.”<span class="dipp"><a class="_idFootnoteLink" href="#footnote-225-109" id="footnote-225-109-backlink">109</a></span></p>

    <p class="paragraf">Bu senkronizasyon isteklerinin ardındaki itici gücün büyük bir kısmı sanayileşmenin taleplerinin bir sonucuydu. Ama durum bununla sınırlı değil: “Zaman”ın bir ürün olarak pazarlanma potansiyelini fark eden birkaç girişimci de vardı. Bu kişilerden ikisi, Samuel Langley ve Leonard Waldo, standardizasyon hareketinde özellikle önemli roller oynadı.</p>

    <p class="paragraf">Sonradan Smithsonian Enstitüsü Sekreteri olan Samuel P. Langley, zaman koordinasyonu için artan talepten kazanç sağlayan ilk kişiydi. 1867 yılında, Langley, Allegheny, Pennsylvania’daki can çekişen bir gözlemevinin yöneticiliğini devraldı ve buranın zaman kaydetme yeteneklerini hızla geliştirdi. Daha sonra Western Union’ı, gözlemevini şehre bağlamak konusunda ikna etti. Kısa bir süre sonra da zamanı, gözlemsel zaman sinyalleri biçiminde, Pittsburgh’daki sanayilere telgraf havalesi yoluyla kelimenin tam anlamıyla satmaya başladı.</p>

    <p class="paragraf">Örneğin, Pennsylvania Demiryolu, Allegheny Rasathanesi’nin zamanını 1871 yılında kendi resmi standartları olarak ilan etti ve Langley sinyallerini almak için yılda bin dolarlık bir anlaşma yaptı. Langley de, birbirini tutmayan çok sayıda yerel saat yerine tek bir standart saate sahip olmanın avantajları hakkında bir dizi makale yazarak standardizasyon konusunda kendi propagandasını yapmak için çaba sarf etti. Yerel saati, tıpkı “merkezileşmenin ilerlemesi ve ticaret ve seyahat takası”nın demode kıldığı yerel ağırlık ve ölçüler ya da yerel sikkeler gibi “uydurma” ve “eskinin bir yadigârı” olarak adlandırıyordu. Langley, zamanı meta haline getirmiştir. Bu ise vaktin nakit olduğu fikri üzerine yeni bir bakış açısıydı.</p>

    <p class="paragraf">Birkaç yıl sonra, Harvard’da ve daha sonra Yale’de benzer bir zaman hizmetinin yöneticisi olan Leonard Waldo bir adım daha ileri gitti. Waldo zamanın bilim insanlarının kontrolü altında olması gerektiğini savunarak konunun ahlaki boyutunu daha da yüceltti. “Doğru zamanın oluşturulması” diyordu, “doğası gereği eğitimseldir, çünkü yaşamak için gerekli günlük işleri yapmada kitlelere belli bir kesinlik telkin ederek, belki de daha sağlam bir ahlaka katkıda bulunur.” Fabrika işçilerinin ihtiyaçları hakkında demiryolu yetkililerine verilen bir raporda, Waldo şunu iddia ediyordu, “bu insanlara kesinlik ve dakiklik alışkanlığı kazandıracak, istihdam süresi için verilen ücretler söz konusu olduğu müddetçe hem işvereni hem de işçiyi aynı katı tarafsızlıkla etkileyecek bir hizmet, devlet için büyük bir fayda sağlayacaktır.”<span class="dipp"><a class="_idFootnoteLink" href="#footnote-225-110" id="footnote-225-110-backlink">110</a></span> Hâlihazırda organize olamayan işçileri düzenleyici bir otorite olarak standart zamanı koymak, Waldo’ya göre yetkililerin zorunlu olduğu bir durumdu.</p>

    <p class="paragraf">Waldo’nun gerekçeleri sadece başkalarının iyiliği için olmayabilir. Öncelikle Yale Zaman Gözlemevi’ndeki müdürlüğü için maaş alıyordu. Sonra 1880 yılında, Yale Winchester Rasathanesi’nde, saatleri puanlayarak ve test ederek standart bir zaman düşüncesini yaymak üzere tasarlanan Horoloji Bürosu’nu kurmuştu. Kurumsal müşteriler, muayene için saatlerini oraya göndermeye teşvik ediliyor, bunun için de hatırı sayılır bir ücret ödüyorlardı. Nihayet 1882 yılında Standart Zaman Şirketi’ni kurdu. Bu, ev ve işyerlerine yine ücret karşılığında telgrafla doğru zaman sinyalleri gönderen bir anonim şirketiydi.</p>

    <p class="paragraf">1883 yılında, büyük ölçüde Langley ve Waldo kampanyalarının bir sonucu olarak, demiryolları bugün ABD’de kullanılan dört zaman dilimini oluşturmuştur. 1918 yılında federal hükümet dört saat dilimini yasallaştırarak ABD’deki zaman standardizasyonunu tamamlamıştır.</p>

    <p class="alt">SAAT ZAMANININ ÜSTÜNLÜKLERİNİ PAZARLAMAK</p>

    <p class="paragraf">Langley, Waldo ve rakiplerinin sunduğu zaman hizmetleri “ana” saatleri, arada mesafe bulunan “tabi” ya da “kontrol edilen” saatlere bağlayan senkronize edilmiş sistemler sunmuştur. Yeni sistem yayıldıkça yerel saatlerin sayısı da artmıştı. Ana saatin zamanına bağlanabilecek saatlerin getirileri önce büyük kuruluşlara, sonra da daha ufaklara yayılmıştı. Kısa bir süre sonra ise, saatler halka kitlesel olarak pazarlanmaya başladı. Langley ve Waldo “zamanı” satarken, saat şirketleri de saatleri aktif biçimde pazarlayarak kendi işlerini büyütüyorlardı.</p>

    <p class="paragraf">Waldo’nun önderliğini devralan, saat şirketlerinin başlıca pazarlama stratejileri bizzat saat zamanının sağlamlığını -doğasındaki üstünlüğünü- desteklemek oldu. Reklam kampanyaları dakikliğin ahlaki erdemlerini pazarladı. Örneğin, Electric Signal Saat Şirketi’nin 1891 tarihli kataloğu, belli aralıklarla zil çalmak üzere kurulan (şimdilerde okullarda yaygın olarak kullanılan saate-bağlı ziller gibi) programlı saatlerin reklamını yapıyordu: “Eğer başarılı olmak isteyen kişinin diğer bütün erdemlerden daha fazla geliştirmesi gereken bir erdem varsa o da dakikliktir; kaçınması gereken bir hata varsa o da geç kalmaktır.” Katalogdaki iddiaya göre şirketin –çarpıcı biçimde Autocrat adı verilen- en iyi modeli “askeri bir kesinliğe sahiptir ve pratikliği, çabukluğu ve kesinliği öğretir. Bu sistemi kullanan bir okul, ofis ya da fabrikada ne unutkan bir görevlinin ne de birilerinin saatinin kaprisini çekmeye gerek kalır, çünkü ofis saati artık kurum için standart zamanı göstermektedir.” Broşürdeki açıklamaya göre Autocrat yalnızca zamanı standartlaştırmakla kalmıyor, şeflere disiplinlerini kendi görüş alanlarının ötesine doğru genişletmek için bir araç da sunuyordu. “Başıboş ve geç kalmayı adet edinmiş kişileri kökten değiştirir” diye belirtiyordu, “çünkü bu sinyallerden kaçış yoktur. Sinyaller, ofisindeki standart saat aracılığıyla konuşan yöneticinin sesidir.”<span class="dipp"><a class="_idFootnoteLink" href="#footnote-225-111" id="footnote-225-111-backlink">111</a></span></p>

    <p class="paragraf">Rakip Blodgett Saat Şirketi de benzer bir satış yaklaşımı benimsedi: 1896 yılındaki broşürlerini “Düzen, dakiklik ve sistemli olma; gençlerin zihnine işlenmesi gereken temel prensiplerdir” iddiasıyla bastı. “Bu prensiplerin bir okulda örneklenebilmesinin hiçbir yolu bu saat kadar etkili değildir.” Broşür iddialarını Massachusetts’teki bir lisenin müdüründen gelen bir referans mektubunu yayınlayarak noktalıyordu. Müdür şunları söylüyordu: “Okuldaki hiçbir asistan çabukluk ve sadakat konularında Blodgett saatinin önüne geçemiyor… Okulu için değerli (aynı zamanda öncelikli de demeliyim) bir asistan arayan bütün okul müdürlerine tereddütsüz öneririm.”<span class="dipp"><a class="_idFootnoteLink" href="#footnote-225-112" id="footnote-225-112-backlink">112</a></span></p>

    <p class="paragraf">1880’lerde Willard Bundy adında New Yorklu bir kuyumcu ile Alexander Dey adlı İskoç bir doktor ve matematikçi birbirlerinden bağımsız olarak, işçilerin kesin biçimde işe giriş ve çıkış yapmasını -diğer bir deyişle saat basmasını- sağlayacak zaman kaydetme sistemleri geliştirmişlerdi. 1907 yılı itibarıyla, neredeyse bütün öncü zaman kartı basma sistemleri International Time Recording Company olarak bilinen, sonraları IBM olan şirket tarafından satın alınmıştır. O’Malley onların da ürünlerini dakikliğin erdemine başvurarak pazarladığını anlatır. International Time Recording Company’nin 1914 broşürü, “saatlerin para tasarrufu yapacağını, disiplin uygulayacağını ve verimli zamana katkı sağlayacağını” iddia eder. Aynı zamanda “kaydedilen zaman, zamanın değerini bireylerin kafasına sokarak dakikliği teşvik eder.” Bu cihazların fabrikanın karakterini geliştirdiği öne sürülür. “Bir tesisin disiplini için” diye devam eder bir başka broşür, “ya da o tesisin pürüzsüz ve kârlı çalışması için; düzensiz görünüşlü, işe geç gelip fırsat buldukça kaytaran bir insan grubundan daha felaket bir şey yoktur.” Yeni zaman kaydediciler “bu istenmeyenlerin ayıklanmasına” yardım sözü veriyordu.<span class="dipp"><a class="_idFootnoteLink" href="#footnote-225-113" id="footnote-225-113-backlink">113</a></span></p>

    <p class="paragraf">İnsanları “gözetlemek” çift anlamlı popüler bir deyim haline geldi.<span class="dipp"><a class="_idFootnoteLink" href="#footnote-225-114" id="footnote-225-114-backlink">114</a></span></p>

    <p class="paragraf">Saatçiler bu terimin en büyük destekçileriydi. Örneğin, Waterbury Saat Şirketi için hazırlanan 1887 tarihli bir kitapçığın kapağında şöyle yazıyordu: “İşçi Dikkat: Bu zamanlarda herkesi gözetlemek bir gereklilik haline geldi. Bunun nasıl yapılacağı üzerine eksiksiz talimatlar için bu kitabı okuyun.” Kitapçığın son sayfası, eli bir adamın omzunda duran bir polisi gösteriyordu. İkincisi şöyle diyordu: “Beni gözetlemenize gerek yok Polis Bey, çünkü dünyanın en iyi saatine sahibim - WATERBURY.”<span class="dipp"><a class="_idFootnoteLink" href="#footnote-225-115" id="footnote-225-115-backlink">115</a></span></p>

    <p class="paragraf">Yeni sanayi toplumunun ahlak bekçileri saat zamanının erdemlerine ikna olmuşlardı ve kendi seslerini onun tanıtımı için kullanmaya her zamankinden daha fazla gönüllülerdi. Geç kalan kişi sosyal açıdan aşağıda ve bazı durumlarda ahlaki olarak yetersiz kabul ediliyordu.</p>

    <p class="paragraf">Dakik davranışın aciliyeti okul kitaplarında, özellikle baskıcı propagandalarla servis edilmiştir. Örneğin, 1881’de, <span class="CharOverride-14">McGuffey’s Readers</span>’ın bir beşinci sınıf dersi şu senaryo ile başlıyordu: “Bir tren demiryolu üzerinde neredeyse yıldırım hızıyla ilerliyordu. Kondüktör geç kalmıştı ama virajı güvenli biçimde geçmeyi umuyordu… Bir anda çarpışma meydana geldi: Bir çığlık, bir şok ve elli kadar ruh sonsuzluğa kavuştu. Tüm bunlar, bir mühendis geç kaldığı içindi.” Ders, temsilcisi ödeme yapmakta geciktiği için başarısız olan bir firmayı ve bağışlandığı haberini taşıyan ulak beş dakika kadar geciktiği için idam edilen masum bir adamı anlatarak devam ediyordu. Büyük finalde, dersin iddiasına göre “Napolyon, St. Helena’da bir mahkum olarak ölmüştü, çünkü generallerinden biri geç kalmıştı.” (Keşke Napolyon’un generalinde birkaç tane <span class="CharOverride-14">McGuffey’s Reader</span> olabilseydi, diyor Michael O’Malley.) Ders şöyle sona eriyordu: “Bu hayatta da sürekli böyledir. En iyi planlar, en önemli işler, insanların serveti, onuru, mutluluğu, hatta hayatın kendisi her gün feda edilir; çünkü birileri geç kalmıştır.”<span class="dipp"><a class="_idFootnoteLink" href="#footnote-225-116" id="footnote-225-116-backlink">116</a></span></p>

    <p class="paragraf">Dakiklik özelliği başarı ve kazançla özdeşleştirilir hale geldi. Saat zamanıyla yaşamak, gelişmekte olan yeni bir sınıfın karakteristik özelliklerinden biri olmuştu. Bir saat sahibi olmak kardeşliğe girişi simgelemeye başlamıştı. Tarihçi John Cawelti, Horatio Alger’in hikâyelerinde kahramanın orta sınıfa ait olduğunu gösteren iki hayati olaydan ilkinin iyi bir takım elbiseye sahip olması, ikincisinin de iyi bir saat satın alması olduğuna dikkat çeker. “Yeni saat” diye açıklar Cawelti, “daha yüksek bir pozisyona ulaşmasını imler ve dakikliğiyle zamana duyduğu saygının bir işaretidir.”<span class="dipp"><a class="_idFootnoteLink" href="#footnote-225-117" id="footnote-225-117-backlink">117</a></span> Saatler öylesine değerli statü sembolleri haline gelmiştir ki, daha yoksul bazı Amerikalılar “saat kulüpleri” oluşturmuştur. Bunlar aslında yeni bir saat satın alınması için her katılımcının haftalık ücret ödediği saat piyangolarıydı. Haftanın sonunda ödülü eve kimin götüreceğini belirlemek için çöp çekerlerdi.</p>

    <p class="paragraf">Kişinin saatinin bakımını uygun şekilde yapması bile bir karakter işareti olarak görülüyordu. Yükselişte olan genç bir adam, “gerçek saat kurucu” deyimiyle anılıyordu. Saat kimliği kuruyor ve kişinin sosyal statüsünü ilan ediyordu.</p>

    <p class="alt">FREDERICK TAYLOR’UN VERİMLİLİK MÜHENDİSLİĞİ</p>

    <p class="paragraf">Saat zamanına duyulan tutku Frederick Taylor ve onun “verimlilik mühendisliği” sistemi ile doruk noktasına ulaşmıştı. “Bilimsel yönetim”in babası olarak bilinen Taylor, saati fabrika yönetiminin yeni Kutsal Kase’sine ulaşmak için yapılacak bir haçlı seferinin içine dahil etti: Mutlak verimlilik. Bilimsel yönetim hareketinin ilginç bir buluşu, Taylor’un ilk müritlerinden Frank B. Gilbreth’in parlak fikri olan “eylem ve zaman çalışmaları”dır. Bu teknik, bir şirketin işlerini bileşenlerine ayırmak ve her bir bedensel hareket için standart bir süre belirlemek gibi ikili bir amacı gerçekleştirmek üzere, bir işçinin her hareketini filme almayı içeriyordu. Saliselerine kadar hesaplanan bu optimal süreler neredeyse her görev için oluşturulmuştu. Bu süreçte, Jeremy Rifkin’in de anlattığı üzere:</p>

    <p class="paragraf ParaOverride-19">Makine terminolojisi kullanılarak çeşitli hareketlere standart isimler atanıyordu. Örneğin, “temas kavrama” bir nesneyi parmak uçlarıyla tutup kaldırmaya deniyordu. “Yumruk kavrama”da başparmaklar diğer parmakları destekliyordu. “Sargı kavrama”, kişinin elini bir nesnenin etrafına sarması anlamına geliyordu… Görev bir kalemi kaldırmayı gerektiriyorsa, aşağıdaki biçimde tarif edilecekti: boş nakil, yumruk kavrama ve yüklü nakil.<span class="dipp"><a class="_idFootnoteLink" href="#footnote-225-118" id="footnote-225-118-backlink">118</a></span></p>

    <p class="paragraf">Optimum standartlar oluşturulduktan sonra her çalışanın her hareketinin süreleri tutuluyordu. Fabrika sahipleri daha sonra “lüzumsuz” -konuşma, esneme, başını kaşıma ya da herhangi bir “fazladan” davranış gibi- hareketleri, eldeki üretime doğrudan etki eden hareketlerden ayıracaktı. Bu ölçümlerin kesinliği en sonunda dakikanın on binde biri oranında kusursuzlaştırılmıştı. Taylor bu bilimsel mühendislik yönteminin, bütünsel bir nesnellikle uygulandığında, her meslek için mükemmel akışkanlıkta bir “standart zaman” yaratacağına inanıyordu.</p>

    <p class="paragraf">Taylor’un tekniği daha sonra fabrikanın tamamına uygulanmıştır. Her işin minimal standartlarını oluşturduktan sonra, süreçteki her bir aşama merkez ofiste bulunan ana saatin düzenlemesi altında ardışık adımlarla birbirine bağlanıyordu. İşçiler bir işe başlayıp onu tamamladığında, kartları ikincil bir “yardımcı” saat tarafından zımbalanıyordu. Bu kartlar, kullanılan sürenin resmi standartla karşılaştırıldığı merkezi planlama ofisindeki bir “zaman memuru”na gidiyordu.</p>

    <p class="paragraf">Zaman ve hareket çalışmaları neredeyse her çalışma ortamında uygulanmıştır. En küçük görevlerde bile standartlaştırılmış zaman hedeflenmiştir. Örneğin, Amerikan Sistemler ve Prosedürler Derneği’nden bir zaman çizelgesi aşağıdakilere benzer faaliyetler için hedeflenen zamanlar önermektedir: dosya çekmecesini açma ve kapama, seçim yok = .04 saniye; orta çekmeceyi açma = .026 saniye; orta çekmeceyi kapama = .027 saniye; yan çekmeceyi kapama = .015 saniye; sandalyeden kalkma = .033 saniye; sandalyeye oturma = .033 saniye; döner sandalyeye gitme = .009 saniye; sandalyeyi bitişik masa veya dosyaya götürme (en fazla dört metre) = .050 saniye.<span class="dipp"><a class="_idFootnoteLink" href="#footnote-225-119" id="footnote-225-119-backlink">119</a></span></p>

    <p class="paragraf">Taylorizm, verimliliğin değerini ve saat zamanının önemini yeni boyutlara taşımıştır. Ekonomist Harry Braverman, Taylor ve öğrencilerinin çalışmalarının “Federalist Yazılardan bu yana Amerika’nın Batı düşüncesine yaptığı en uzun soluklu katkı”<span class="dipp"><a class="_idFootnoteLink" href="#footnote-225-120" id="footnote-225-120-backlink">120</a></span> olduğunu iddia etmiştir. Rifkin’e göre “Yeni kadın ve erkek nesneleştirilmeli, nicelleştirilmeli ve saat mekanizması ile mekaniğe ait dilde yeniden tanımlanmalıdır... Her şeyden önce de, yaşamları ve zamanları saatin düzenine, planlamanın önkoşullarına ve verimliliğin buyruklarına uymalıdır.”<span class="dipp"><a class="_idFootnoteLink" href="#footnote-225-121" id="footnote-225-121-backlink">121</a></span> Zaman geçtikte bizzat kronometre Taylorculuğun simgesi haline gelmiştir. Bu da er ya da geç Tiktakadam’ın düşmanlarını harekete geçirecektir.</p>

    <p class="alt">YENİ ZAMANLA MÜCADELE ETMEK</p>

    <p class="paragraf">Tanrılar kahretsin saatlerin ayrımının</p>

    <p class="paragraf">İlk kez farkına varan adamı –kahretsin</p>

    <p class="paragraf">Burada güneş saatini kuranı da</p>

    <p class="paragraf">Günlerimi sefilce biçip doğradı</p>

    <p class="paragraf">Küçücük parçalara! Ben çocukken</p>

    <p class="paragraf">Karnımdı benim güneş saatim-daha güvenilir,</p>

    <p class="paragraf">Daha doğru ve daha kesindi hepsinden.</p>

    <p class="paragraf">Bu kadran bana söylerdi uygun zamanı</p>

    <p class="paragraf">Akşam yemeği için, yemem gerektiğinde,</p>

    <p class="paragraf">Ama bugünlerde yemem gerekse bile,</p>

    <p class="paragraf">Başlayamıyorum güneş yok olana dek.</p>

    <p class="paragraf">Şehir bu kahrolası kadranlarla dolu…</p>

    <p class="paragraf ParaOverride-15">(Romalı yazar Plautus tarafından</p>

    <p class="paragraf ParaOverride-15">yaklaşık iki bin yıl önce yazılmıştır)</p>

    <p class="paragraf ParaOverride-26">20. yüzyıla gelindiğinde, saat zamanı özellikle Amerika Birleşik Devletleri’nde toplum yaşamının sıkı bir düzenleyicisi haline gelmiştir. Yine de saat zamanı herkes tarafından kucaklanmamıştır. Birçok kişi zamansal standartlaştırmanın hikmetini anlamış ve sonuçlarından korkmuştur. Bunun zamanı algılamanın yeni bir biçimini oluşturduğunu ve en önemlisi de sosyal düzen için yeni öncelikler anlamına geleceğini sezmişlerdir. Yapılan eleştirilerden bazıları standartlaştırma eylemini hedeflerken, diğerleri saatin daha genel zulüm ve sertliklerine odaklanmaktaydı.</p>

    <p class="paragraf">Standartlaştırma eylemi özellikle güçlü itirazlarla karşılandı. Standardizasyon hareketinin 19. yüzyılın ortalarındaki başlangıcından itibaren, saatin yeni otoritesini onaylamaya isteksiz aleyhtarların yarattığı kargaşa söz konusuydu. Örneğin, New York <span class="CharOverride-14">Herald</span> 1883 yılında standart zamanın “kamusal alanların ötesine geçip, insanların bir parçası olarak özel hayatlarına girdiği” gözleminde bulunuyordu. <span class="CharOverride-14">Washington Post</span> standardizasyonun “Jül Sezar ve daha sonra Papa XIII. Gregory tarafından yapılan takvim reformundan ikinci sırada geldiğini”<span class="dipp"><a class="_idFootnoteLink" href="#footnote-225-122" id="footnote-225-122-backlink">122</a></span> belirtiyordu. 1883 ve 1918 arasında, yeni zamanın özel sektör tarafından kabul edildiği fakat federal yasalar tarafından tanınmadığı dönemde, yerel gazetelerden feryatlar yükseliyordu. Demiryollarının planına dair haberin yayılması üzerine “Öğlenimize sahip çıkalım” diye talep ediyordu prestijli <span class="CharOverride-14">Boston Evening Transcript</span>. <span class="CharOverride-14">Louisville Courier Journal</span> ise standardizasyonu “hunhar bir dolandırıcılık”, “düpedüz yalan” ve “dalavere” olarak adlandırıyordu. Michael O’Malley bu gazetenin editörüne gelen bir mektubu aktarıyor:</p>

    <p class="paragraf ParaOverride-19">“Söyler misiniz bana” diyordu mektupta, “bir kimsenin insanların rızası olmadan bir şehrin zamanını değiştirme yetkisi ya da hakkı var mıdır ve Louisville bundan ne fayda sağlar?” Editörler ise böyle bir yetkinin olmadığını söylüyor ve bunu şöyle değerlendiriyordu: “Merkezileşme yolunda örtülü bir adım… Aziz devletin haklarının sırtına saplanan karanlık bir hançer.” “Bütün saatlerimizi ve kol saatlerimizi aynı anda işler hale getirdikten sonra ise” diye soruyordu editörler telaş içinde, “tüm o eyaletleri il ve ilçeler olarak birleştirecek daha ileri bir hareket gelmeyecek mi sanıyorsunuz?”<span class="dipp"><a class="_idFootnoteLink" href="#footnote-225-123" id="footnote-225-123-backlink">123</a></span></p>

    <p class="paragraf">En güçlü itirazların bazıları Ohio eyaletinden gelmişti. Yerel saati yirmi iki dakika geri alınan <span class="CharOverride-14">Cincinnati Ticaret Gazetesi’</span>nde, şunlar yazılmıştı: “Pittsburgh’dan geçen hayali bir çizgi ile uyumlu olmak adına gerçeklerin yaklaşık yarım saat dışına çıkmamızı söyleyen bu teklif en basit tanımıyla saçmadır… Bırakın da Cincinnati halkı Güneş, Ay ve yıldızlar tarafından yazılan gerçeklere bağlı kalsın.” <span class="CharOverride-14">Ticaret Gazetesi</span> demiryolunun ihtiyaçlarını karşılamayı “büyük bir aptallık” olarak nitelendirdi ve “Bu Cincinnati Saati ve demiryolu saatinden yirmi iki dakika daha ileri” başlıklı tarifeleri basmayı 1890’a kadar sürdürdü.<span class="dipp"><a class="_idFootnoteLink" href="#footnote-225-124" id="footnote-225-124-backlink">124</a></span></p>

    <p class="paragraf">Standardizasyona yönelik itirazların ötesinde, saatin günlük hayattaki otoritesi gibi daha geniş bir mesele de vardı. Bu alandaki saldırılar standartlaştırmaya yönelik olanlardan bile daha yoğun ve keskindi. Saat zamanına yapılan saldırıların çoğunlukla modern yaşamın temel değerlerine yönelik olduğunu söylemek abartılı olmayacaktır.</p>

    <p class="paragraf">İtirazlar birçok kategoriye ayrılıyor. Bazıları, örneğin, Taylorizme ve onun insanlara mekanik yaklaşımına yönelikti. 1912’de Taylorizme yönelik Kongre duruşmalarında bir makinist şöyle diyordu: Ben onların [bir işin] ne kadar sürdüğüne dair bulgularına itiraz etmiyorum; itirazım sanki bir yarış atı ya da otomobilmişim gibi ellerinde kronometreyle başımda durmalarına.”<span class="dipp"><a class="_idFootnoteLink" href="#footnote-225-125" id="footnote-225-125-backlink">125</a></span></p>

    <p class="paragraf">Saat zamanının kontrol edici yönleri üzerine odaklanan bir başka protesto türü de vardı: Gulliver görüşü. Bu eleştirmenler sıklıkla varlığına yapay bir ürünün dikte etmesine izin veren bir toplumun akıl sağlığını sorguluyordu. Doğal zamanın yok edilmesi üzerine en anlamlı saldırılar edebiyat alanından geliyordu. Örneğin, Kurt Vonnegut, <span class="CharOverride-14">Slaughterhouse Five</span> (<span class="CharOverride-14">Mezbaha No. 5</span>) kitabında şöyle yazar:</p>

    <p class="paragraf">Zaman geçmek bilmiyordu. Biri saatlerle oynuyordu, üstelik yalnızca elektrikli saatlerle değil, kurmalı olanlarla da. Saatimin ikinci ibresi bir kez kıpırdadığında bir yıl geçecekti ve sonra yine kıpırdayacaktı. Benim bu konuda yapabileceğim hiçbir şey yoktu. Bir Dünyalı olarak, saatlerin ve takvimlerin her söylediğine inanmak zorundaydım.</p>

    <p class="paragraf">Peter Beagle ise <span class="CharOverride-14">Last Unicorn</span>’da (<span class="CharOverride-14">Son Tek Boynuzlu At</span>) şöyle der:</p>

    <p class="paragraf">Hayattayken -tıpkı sizler gibi- zamanın da kendi varlığım kadar gerçek, somut ve muhtemelen bundan daha fazlası olduğuna inanmıştım. Sanki bunu görebiliyormuş gibi “saat bir” ve sanki onu bir haritada bulup gösterebilecekmişim gibi “Pazartesi” diyebiliyordum… Herkes gibi saniye ve dakikalar, hafta sonları ve yeni yılın ilk günleri üzerine inşa edilmiş bir evde yaşıyordum ve ölene kadar da buradan dışarı asla çıkmamıştım, çünkü başka kapı yoktu. Şimdiyse duvarların içinden geçip gidebileceğimi biliyorum.</p>

    <p class="paragraf">Öfkenin bir diğer hedefi ise doğal zamanın yitirilmesiydi. Standart zamanın icadından hemen sonra 1884’te yazan Editör Charles Dudley Warner, saatle yaşanan zamanın katılığına ve değişmezliğine itiraz ediyordu: “Zamanın sabit periyotlara bölünmesi bireysel özgürlüğün istilasıdır, mizaç ve duygularda farklılıkların oluşmasına izin vermez.”<span class="dipp"><a class="_idFootnoteLink" href="#footnote-225-126" id="footnote-225-126-backlink">126</a></span></p>

    <p class="paragraf">Norman Mailer tüm yaşamın planlı ve programlı olduğu, olayların saatin gereklerine uymaya zorlandığı bir yerdeki zamanın inorganik monotonluğunu eleştirir. 1964 yılında yayınlanan <span class="CharOverride-14">Amerikan Rüyası</span> romanında inorganik zamanı cehennem ile eş tutmuştur. Amerikan iktidar yapısında ünlü bir kişinin çatı katını ziyaret eden karakterlerinden birinin karşısına “bir cehennem vizyonu” çıkar:</p>

    <p class="paragraf ParaOverride-19">(...) üzerinde yüzlerin bulunduğu alçak kabartmaları olan, yaklaşık iki buçuk metre yüksekliğinde bir 19. yüzyıl saati: Franklin, Jackson, Lincoln, Grant, Harrison ve Victoria’nın yüzleri. Yıl 1888. Saatin etrafındaki bir halkada bir lale yatağı bulunuyor, öylesine plastik duruyorlar ki dokunmak için eğiliyor ve gerçek olduklarını keşfediyorum.</p>

    <p class="paragraf">Jeremy Rifkin gibi bazı eleştirmenler, bilgisayar çağının doğal zamanın tabutuna son çivileri de çaktığına inanmaktadır: “Bilgisayar dünyasındaki olaylar asla algılayamayacağımız bir zaman alanında var olmaktadır. Yeni “bilgi-zamanı”, zamanın nihai soyutlanışını, insan varoluşu ve doğanın ritimlerinden bütünüyle kopuşunu temsil ediyor.”<span class="dipp"><a class="_idFootnoteLink" href="#footnote-225-127" id="footnote-225-127-backlink">127</a></span></p>

    <p class="paragraf">Ancak en saat-güdümlü kültürlerde bile, doğa zamanı belli durumlarda o nostaljik başını kaldırıp bakmaktadır. Saat-zamanı-insanları, doğanın güçleri tarafından kuşatıldıklarında genellikle daha ilkel zaman ölçme işlemlerine geri dönerler. Yakın zamanda vefat eden yazar Alex Haley bir keresinde, küçük yük gemileriyle denizde dolaşmayı sevme nedenlerinden birinin bu gezinin onun zaman duygusunda yaptığı değişiklik olduğunu anlatmıştır:</p>

    <p class="paragraf">“Birkaç günlüğüne denize açıldığınızda zaman anlamsız hale gelir” diye yazar Haley. “‘Bugün günlerden ne?’ sık sorulan bir soru olur ve günler havayla denizin özelliklerine göre ya da ‘o dev, yeşil kaplumbağa sürüsünü gördüğümüz günden sonraki gün’ gibi bazı özel olaylarla tanımlanır hale gelir.”<span class="dipp"><a class="_idFootnoteLink" href="#footnote-225-128" id="footnote-225-128-backlink">128</a></span> Haley aynı zamanda en iyi yazılarını doğa zamanının kucağındayken çıkardığına inanmaktadır.</p>

    <p class="paragraf">Doğal afetlerde de çoğunlukla benzer bir zaman hesaplama “regresyonu” yaşanır. 1993 yazında Orta-Batı ABD’deki yıkıcı seller sırasında, <span class="CharOverride-14">New York Times</span> bir Missouri sakinine yaşadığı en zor geceyi sordu. Gazetenin bildirdiğine göre bu adam “nehrin onu ve karısını yirmi yedi yıldır yaşadıkları evden çıkmaya zorladığı gece hakkında her şeyi hatırlıyordu” - tek bir şey dışında: “Size bunun hangi gün olduğunu söyleyemem… Bütün söyleyebileceğim biz ayrılırken nehrin seviyesinin sekiz metre civarında olduğudur. Makalenin başlığı şuydu; “Onlar Zamanı Metre ile Ölçüyor.”<span class="dipp"><a class="_idFootnoteLink" href="#footnote-225-129" id="footnote-225-129-backlink">129</a></span></p>

    <p class="alt">ZAMAN SAVAŞLARI</p>

    <p class="paragraf">Düşman kendi hızını dayatarak zamanın efendisi oldu ve</p>

    <p class="paragraf">zamanın kendisi de bizim düşmanımız.</p>

    <p class="paragraf ParaOverride-15">Elie Wiesel, <span class="CharOverride-14">All Rivers Run to the Sea</span></p>

    <p class="paragraf ParaOverride-24">Jeremy Rifkin, <span class="CharOverride-14">Homo sapiens</span> türünü “zaman bağımlı” yegâne hayvan olarak nitelendirmiştir. “Benliğimize ve dünyaya yönelik tüm algılarımıza, zamanı düşünme, ifade etme, kullanma ve uygulama biçimlerimiz aracılık eder”<span class="dipp"><a class="_idFootnoteLink" href="#footnote-225-130" id="footnote-225-130-backlink">130</a></span> diye açıklar Rifkin. Çok da şaşırtıcı olmayan bir biçimde, insanlar zaman anlayışlarına yönelik müdahalelere çok güçlü tepki verirler. Standartlaştırmaya ve saat zamanına karşı çıkanlar eleştirilerini bir ölüm kalım meselesi olarak ortaya koyarlar. Zaman konusundaki inançlar varlıklarını çok kişisel bir alanda, psikolojik alanımızın derininde sürdürür ve bu nedenle en ufak bir müdahale bile savunma ile karşılanabilir.</p>

    <p class="paragraf">ABD’de standartlaştırma ve yeni saat zamanının neden olduğu kargaşa birçok zaman savaşından yalnızca biriydi. Yaşamın hızı üzerine yaşanan anlaşmazlık birçok düzeyde iktidar mücadelesinin de merkezi olmuştur. Örneğin, çiftler arasında, zamanlarını nasıl harcayacakları, faaliyetlere ne zaman başlayacakları ve eve ne zaman gidecekleri, kimin çok hızlı kimin çok yavaş olduğu ve kimin kimi beklemesi gerektiği gibi meselelerdeki anlaşmazlıklardan öte sürtüşme yaratan pek az konu vardır. İngiltere’deki Sussex Üniversitesi’nde sosyolog olan Jenny Shaw, yedi yüzden fazla kişiden zaman ve dakiklik konularındaki deneyimlerini yazmalarını ister. En büyük bulgularından biri insanların yazarkenki duygusal yoğunluklarının derecesi olur. Örneğin, bir kadın şöyle yakınmaktadır:</p>

    <p class="paragraf ParaOverride-19">Kocam zaman tasarrufu konusunda tam bir kaçıktır… Biri geç kalırsa mutlaka öfkelenir (...) gerçekten kabalaşır ve bu hırçınlığı bir süre devam eder. Ben de insanları beklemek zorunda kalmaktan hoşlanmam ama geç kalırlarsa da yaygara koparmayı anlamlı bulmam. Zaten bir şeyler yanlış gittiğinde, kadınlar genellikle erkeklerden daha mantıklı ve rasyonel davranıyorlar.</p>

    <p class="paragraf">Cevap veren bir başkası, kendisinin ve kocasının tutarsız psikolojik saatleri hakkında yazmıştı: “İlk evlendiğimiz zamanlarda bu durum, para eksikliğinin yanında, her şeyden fazla kavgaya neden oluyordu.”<span class="dipp"><a class="_idFootnoteLink" href="#footnote-225-131" id="footnote-225-131-backlink">131</a></span></p>

    <p class="paragraf">Bu durum, profesyonel kariyerinin büyük bölümünü danışan çiftler için kişisel temponun önemini anlamaya adamış olan ve yakın zamanda vefat eden psikolog William Kir-Stimon’u şaşırtmazdı. <span class="CharOverride-14">Voices</span> adlı psikoterapi dergisinin editörlüğünü yapan Kir-Stimon, çiftlerde dengeli ve senkronize iletişim üreten “zamansal bölgesellik” ve “tempostasis” adını verdiği bir şeye sıklıkla rastlamıştı. Belirgin kültürel ve ailesel faktörlerle birlikte, tempodaki bireysel farklılıkların genetik bir temeli de olduğunu savunuyordu. Kir-Stimon terapi seanslarında bu zamansal çatışmalar üzerinde durdu. Örneğin, bazen, çiftin her bir üyesinin tercih ettiği ritme göre ayarlamak üzere bir metronom getiriyordu. Bu bilgiyi çiftlerin aralarındaki farklılıkları anlayıp zamansal çatışmaları çözümlemesi için kullanacaktı.<span class="dipp"><a class="_idFootnoteLink" href="#footnote-225-132" id="footnote-225-132-backlink">132</a></span> Zamansal uyumsuzluklar aynı zamanda ebeveynler ve çocuklar arasında da sorunlar doğurabiliyordu. Hemen doğum sonrasında bile, anneler emzirme sırasında bebeğin çok yavaş veya çok hızlı emmesinden dolayı kaygı yaşayabiliyorlardı. Anne, çocuğunun temposunun kendisininkinden farklı olduğunu kabul etmediği sürece, çocukla arasında gerginlik oluşuyordu.</p>

    <p class="paragraf">Zamansal iktidar mücadeleleri, uluslar ve kültürler düzeyinde genellikle daha şiddetli geçebilmektedir. Tarihsel olarak, dini otoriteler iktidarlarını savunmak ve meşrulaştırmanın bir yolu olarak takvimin kontrolünü ele geçirmişlerdir. Buna karşılık devrimciler mücadelelerini egemen rejimin zamansal sisteminde yaşayan halkın kalp ve zihni için vermekteydi. Ancak zamansal devrimlerin neredeyse her zaman kısa ömürlü olması, zamansal normların derin ve köklü doğasına şahitlik eder gibiydi.</p>

    <p class="paragraf">Zamansal değişim konusunda özellikle radikal bir girişim, Fransız Devrimi’nin bir parçası olarak ortaya çıkmıştır. 1793 yılında, Fransız Ulusal Kongresi, gerici Gregoryen takviminin yerini alması için bir “devrimci takvim” oluşturmuştur. Pek çok şeyin yanı sıra yeni takvim şunları ilan ediyordu: Hıristiyanlık çağının 1792 yılı, yeni Cumhuriyetçi takvimin yılı olacaktır. Her yeni yıl eski takvime göre 22 Eylül’de başlayacaktır. Her ay, yılın sonuna eklenen beş fazladan gün ile birlikte otuz gün sürecektir. Aylar üç adet onar günlük döngüye ayrılacak, günler yirmi dört saat yerine onar saatlik birimlere bölünecektir.<span class="dipp"><a class="_idFootnoteLink" href="#footnote-225-133" id="footnote-225-133-backlink">133</a></span> Ayrıca zamanın, o andan itibaren on-yıllık birimler, ondalık dakikalar ve ondalık saniyeler cinsinden ölçüleceği de telaffuz edilmiştir.</p>

    <p class="paragraf">Sosyolog Eviatar Zerubavel’e göre bu büyük değişikliklerin amacı, “kolektif yaşam için yeni bir ritim dayatarak sosyal kontrol sağlamaktan”<span class="dipp"><a class="_idFootnoteLink" href="#footnote-225-134" id="footnote-225-134-backlink">134</a></span> daha azı değildi. Ancak yeni takvim, hem Fransa içinde hem de dışında büyük bir direnişle karşılaştı. Sorunlardan biri, on-günlük haftanın Şabatın yedinci gününü onuncu bir gün ile değiştirmesi, böylece de yıllık izin günlerinin elli ikiden otuz altıya düşmesiydi. Yeni takvim, eski sistemdeki tatillerin sayısını da yarıya indirmiş oluyordu. Bu ve başka birçok neden yüzünden, bu yeni düzen on üç yıllık sıkıntılı bir kullanımın ardından terk edilmiştir.</p>

    <p class="paragraf">Rus Devrimi’nin liderleri de benzer bir zamansal darbe girişiminde bulunmuşlardır. Joseph Stalin, 1929 yılında Hıristiyan yılını ortadan kaldırma çabasıyla Gregoryen düzenin yerini alacak devrimci bir takvim oluşturmuştur. Bu yeni sistemde ilk başta dört günlük çalışma ve bunu takip eden bir günlük dinlenmeden oluşan beş günlük bir hafta ortaya kondu. Her ay da altı haftadan oluşuyordu. Daha sonra, bir haftanın altı günden oluştuğu bir döngüye geçildi. Bu devrimci proje de ülkenin aşina olduğu Gregoryen takvimine 1940 yılında geri dönmesiyle terk edildi.<span class="dipp"><a class="_idFootnoteLink" href="#footnote-225-135" id="footnote-225-135-backlink">135</a></span></p>

    <p class="paragraf">Jeremy Rifkin, bu gibi zaman savaşlarının giderek geleceğin siyasetine hakim olacağını öngörüyor. “Zaman siyaseti üzerine bir savaş patlak vermek üzere” diyerek buna inancını belirtiyor ve “bunun sonucu sonraki yüzyılda siyasetin dünya çapındaki geleceğini belirleyebilir” diye ekliyor. Sağ ve sol kanatlar arasındaki politik spektrumdaki geleneksel çatlak, Rifkin’e göre yerini “bir kutbunda empatik ritimler ve diğer kutbunda iktidar ritimlerinin olduğu yeni zamansal spektruma” bırakacak. Kendilerini iktidarın zaman kalıbı ile aynı hizaya sokanlar, modern sanayi çağının “vakit nakittir” dogması ile karakterize edilen verimlilik ve hız değerlerine bağlanmak durumunda kalacak. Empatik zaman kalıbının destekçileri ise “kendi yarattığımız yapay zaman kalıplarına” karşılar; “onların ilgisi insan bilincini doğanın ritimleri ile daha empatik bir birliğe doğru yeniden yönlendirmek.” Rifkin’in öngörüsüne göre “Uzunca bir süre uzamsal bir bilim olarak görülen politika, şimdilerde zamansal bir sanat olarak da kabul edilmeye başlandı.”<span class="dipp"><a class="_idFootnoteLink" href="#footnote-225-136" id="footnote-225-136-backlink">136</a></span></p>

    <p class="alt">TİKTAKADAMIN ÖLÜMÜ</p>

    <p class="paragraf">Zamansal alışkanlıklar zor ölür. Amerikalıların bilinçli olarak standart zamana, Fransız ve Rusların da devrimci takvimlere direnmeleri gibi insanlar tercih ettikleri “doğal” yaşam hızı üzerindeki istenmeyen kontrollere karşı savaşmaya devam edecektir.</p>

    <p class="paragraf">Geçen bir buçuk yüzyıl boyunca kopan yaygaranın büyük bir kısmı, mekanik saatin somut, ölçülmüş dakikalarının doğal zamanın pürüzsüz akışının yerini alması üzerine odaklanmıştı. Bununla birlikte son yıllarda zamanı kaydetmede pek çok yönden değişiklikler yaşanmaktadır. Hem doğa zamanının hem de kadranlı mekanik saatin yeni rakiplerinden biri de dijital saattir. O da dirençle karşılaşmıştır. <span class="CharOverride-14">Minding the Earth Quarterly</span> dergisinde yazan Joseph Meeker, kendi dijital saati üzerine düşüncelerini şu şekilde ortaya koyar:</p>

    <p class="paragraf ParaOverride-19">Kol saatleri ve saatler ne kadar doğru olursa olsun, zaman hakkındaki gerçeği söyleyemezler. Benim geleneksel saatim (bugünlerde ona “analog” model deniyor) sürekli geçen zamanı göstermek için hareketli ibreleri ile on iki ardışık saati temsil eden rakamların sembolik bir düzenlemesidir. Ona baktığımda güneş sistemine benzeyen on iki saatlik süreyi görür ve hangi kısmının içinde hareket ettiğimi öğrenirim. Kol saati zamanı, tıpkı güneş sisteminin yaptığı gibi öğelerini uzayda yeniden düzenleyerek ölçer. Saat ibresinin hızı dünyanın günlük dönüşünün hızına göredir, böylece bileğime her baktığımda dünyanın hareket halinde olduğunu hatırlarım.</p>

    <p class="paragraf ParaOverride-19">Dijital saatler böyle bir bağlamı yansıtmaz. Kusurlu cihazlar olarak, önce neyin olduğunu ve sonra neyin geleceğini içerecek biçimde devam eden bir süreci yansıtamaz, birden fazla an’ı aynı zamanda kapsayamazlar. Dijital bir saat tek bir şey yapmayı, o şeyi çok iyi yapmayı ve bütün çevreyi ve ilişkileri görmezden gelmeyi öğrenen çok iyi eğitilmiş bir uzmana benzer. Dijital saatler ve sığ hayaller birbirine çok iyi uyar ve her ikisi de bizim zamanımızın sembolleridir.<span class="dipp"><a class="_idFootnoteLink" href="#footnote-225-137" id="footnote-225-137-backlink">137</a></span></p>

    <p class="paragraf">Saat zamanının evriminde bir sonraki viraj bizi Tiktakadam’a doğru bir nostaljiye götürebilir mi? Saat ve dakika ibrelerinin <span class="CharOverride-14">gerçek</span> zamanına bir dönüş için belki, olmaz mı? Birkaç yıl önce Florida’da, Tallahassee’de yaşadığım sırada yerel yönet<a id="Anchor"></a>im, yerel saati civar illerdeki yaz saati uygulamasına dönüştürmek için bir yasa yapmaya uğraşıyordu. Bu uygulamaya karşı kızgın bir köktendinci grup, insanları eski standart zamanı korumaları konusunda teşvik eden bir reklam kampanyası başlatmıştı. Sloganları, “Tanrı’nın doğal zamanını koruyun” olmuştu.</p>

    <p class="paragraf">Zamanı nasıl tanımladığımız ya da ölçtüğümüz neredeyse dinsel bir meseledir. Ve insanlar dinsel olanı kolayca değiştiremezler.</p>

    <div class="_idFootnotes">
      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-89-backlink" id="footnote-225-89">89</a> <span class="CharOverride-19">Lewis, J. D., and Weigart, A. J. (1981). The structures and meaning of social time.</span> <span class="CharOverride-20">Social Forces</span> <span class="CharOverride-19">60, 432–62.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-90-backlink" id="footnote-225-90">90</a> <span class="CharOverride-19">Lightman, A. (1993).</span> <span class="CharOverride-20">Einstein’s Dreams</span><span class="CharOverride-19">, 150–51. New York: Pantheon.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-91-backlink" id="footnote-225-91">91</a> <span class="CharOverride-19">Saati bildiren cihazların tarihinin daha bütüncül bir tasvirini yapan harika kaynaklar vardır. Örneğin, bkz.: Boorstin, D. J. (1983).</span> <span class="CharOverride-20">The Discoverers</span><span class="CharOverride-19">. New York: Random House.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-92-backlink" id="footnote-225-92">92</a> <span class="CharOverride-19">a.g.e., s. 33.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-93-backlink" id="footnote-225-93">93</a> <span class="CharOverride-19" xml:lang="tr-TR">Saat anlamındaki “clock” kelimesinin kökü. (</span><span class="CharOverride-19" xml:lang="ar-SA">ç.n</span><span class="CharOverride-19" xml:lang="tr-TR">.)</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-94-backlink" id="footnote-225-94">94</a> <span class="CharOverride-19" xml:lang="ar-SA">İngilizcede</span> <span class="CharOverride-19" xml:lang="tr-TR">“hız” (</span><span class="CharOverride-19" xml:lang="ar-SA">ç.n</span><span class="CharOverride-19" xml:lang="tr-TR">.)</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-95-backlink" id="footnote-225-95">95</a> <span class="CharOverride-19" xml:lang="ar-SA">İngilizcede</span> <span class="CharOverride-19" xml:lang="tr-TR">“dakik” (</span><span class="CharOverride-19" xml:lang="ar-SA">ç.n</span><span class="CharOverride-19" xml:lang="tr-TR">.)</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-96-backlink" id="footnote-225-96">96</a> <span class="CharOverride-19">Kahlert, H., Muhe, R., Brunner, G. L. (1986).</span> <span class="CharOverride-20">Wristwatches: History of a Century’s Development</span><span class="CharOverride-19">, 12–13. West Chester, Pa.: Schiffer Publishing.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-97-backlink" id="footnote-225-97">97</a> <span class="CharOverride-19">Alıntılayan: Kahlert, et al. (1986), 11.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-98-backlink" id="footnote-225-98">98</a> <span class="CharOverride-19">Greenhill, J. (23 Nisan 1993). Running late? Never in a million years.</span> <span class="CharOverride-20">USA Today</span><span class="CharOverride-19">, 1.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-99-backlink" id="footnote-225-99">99</a> <span class="CharOverride-19">Hawking, S. (1988).</span> <span class="CharOverride-20">A Brief History of Time: From the Big Bang to Black Holes</span><span class="CharOverride-19">. New York: Bantam.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-100-backlink" id="footnote-225-100">100</a> Y<span class="CharOverride-19">ukarıdaki Szalai alıntısı için: Szalai, A. (1966). Differential evaluation of time budgets for comparative purposes. In Merritt, R., and Rokkan, S. (eds.)</span> <span class="CharOverride-20">Comparing Nations: The Use of Quantitative Data in Cross-National Research</span><span class="CharOverride-19">, 239–358. New Haven: Yale University Press.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-101-backlink" id="footnote-225-101">101</a> <span class="CharOverride-19">Bloch, M. (1961).</span> <span class="CharOverride-20">Feudal Society</span><span class="CharOverride-19">. Chicago: University of Chicago Press.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-102-backlink" id="footnote-225-102">102</a> <span class="CharOverride-19" xml:lang="ar-SA">İngilizcesi</span> <span class="CharOverride-19" xml:lang="tr-TR">none, öğle vakti için ise günümüz İngilizcesinde noon kullanılmaktadır. (</span><span class="CharOverride-19" xml:lang="ar-SA">ç.n</span><span class="CharOverride-19" xml:lang="tr-TR">.)</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-103-backlink" id="footnote-225-103">103</a> <span class="CharOverride-19">Aveni, A. (1989).</span> <span class="CharOverride-20">Empires of Time</span><span class="CharOverride-19">. New York: Basic Books.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-104-backlink" id="footnote-225-104">104</a> <span class="CharOverride-19">Alıntılayan: Keyes, R. (1991).</span> <span class="CharOverride-20">Timelock</span><span class="CharOverride-19">, 20. New York: Harper Collins.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-105-backlink" id="footnote-225-105">105</a> <span class="CharOverride-19">Mumford’dan alıntılayan: Westergren, G. (1990).</span> <span class="CharOverride-20">Time: Experiences, Perspectives and Coping-Strategies</span><span class="CharOverride-19">, 8. Stockholm, Sweden: Almqvist and Wiksell.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-106-backlink" id="footnote-225-106">106</a> <span class="CharOverride-19">Keyes, R. (1991).</span> <span class="CharOverride-20">Timelock</span><span class="CharOverride-19">, 18. New York: Harper Collins.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-107-backlink" id="footnote-225-107">107</a> <span class="CharOverride-19">O’Malley, M. (1990).</span> <span class="CharOverride-20">Keeping Watch: A History of American Time</span><span class="CharOverride-19">. New York: Viking.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-108-backlink" id="footnote-225-108">108</a> <span class="CharOverride-19">a.g.e., s. 40.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-109-backlink" id="footnote-225-109">109</a> <span class="CharOverride-20">U.S. News &amp; World Report</span> <span class="CharOverride-19">(22 Ekim 1990). The times of our lives: Conversation with Michael O’Malley, 66.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-110-backlink" id="footnote-225-110">110</a> <span class="CharOverride-19">O’Malley, M.</span> <span class="CharOverride-20">Keeping Watch</span><span class="CharOverride-19">, 95.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-111-backlink" id="footnote-225-111">111</a> <span class="CharOverride-19">Alıntılayan: a.g.e., s. 156.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-112-backlink" id="footnote-225-112">112</a> <span class="CharOverride-19">a.g.e., s. 157.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-113-backlink" id="footnote-225-113">113</a> <span class="CharOverride-19">a.g.e., s. 161.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-114-backlink" id="footnote-225-114">114</a> <span class="CharOverride-19" xml:lang="tr-TR">İngilizcede watch</span><span class="CharOverride-19" xml:lang="ar-SA"> kelimesi hem gözetlemek hem de saat anlamlarına gelir. (ç.n</span><span class="CharOverride-19" xml:lang="tr-TR">)</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-115-backlink" id="footnote-225-115">115</a> <span class="CharOverride-19">Waterbury Watch Company (1887).</span> <span class="CharOverride-20">Keep a Watch on Everybody</span><span class="CharOverride-19">. New York: BAC, Bx 6, “Waterbury Watch Co.” folder.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-116-backlink" id="footnote-225-116">116</a> <span class="CharOverride-19">O’Malley, op. cit., 148.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-117-backlink" id="footnote-225-117">117</a> <span class="CharOverride-19">Cawelti, J. G. (1965).</span> <span class="CharOverride-20">Apostles of the Self-Made Man</span><span class="CharOverride-19">, 118. Chicago: University of Chicago Press.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-118-backlink" id="footnote-225-118">118</a> <span class="CharOverride-19">Rifkin, J. (1987).</span> <span class="CharOverride-20">Time Wars</span><span class="CharOverride-19">, 110. New York: Henry Holt.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-119-backlink" id="footnote-225-119">119</a> <span class="CharOverride-19">a.g.e.,s. 111.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-120-backlink" id="footnote-225-120">120</a> <span class="CharOverride-19">Braverman, H. (1974).</span> <span class="CharOverride-20">Labor and Monopoly Capital</span><span class="CharOverride-19">, 321. New York: Monthly Review Press.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-121-backlink" id="footnote-225-121">121</a> <span class="CharOverride-19">J. Rifkin,</span> <span class="CharOverride-20">Time Wars</span><span class="CharOverride-19">, 111.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-122-backlink" id="footnote-225-122">122</a> <span class="CharOverride-19">a.g.e., s. 124.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-123-backlink" id="footnote-225-123">123</a> <span class="CharOverride-19">a.g.e., s. 134.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-124-backlink" id="footnote-225-124">124</a> <span class="CharOverride-19">a.g.e., s. 136.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-125-backlink" id="footnote-225-125">125</a> <span class="CharOverride-19">a.g.e., s. 169.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-126-backlink" id="footnote-225-126">126</a> <span class="CharOverride-19">a.g.e. s. 145.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-127-backlink" id="footnote-225-127">127</a> <span class="CharOverride-19">a.g.e., s. 15.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-128-backlink" id="footnote-225-128">128</a> <span class="CharOverride-19">Haley, A. (16 Mart 1986). Writer’s guide.</span> <span class="CharOverride-20">Los Angeles Times Magazine</span><span class="CharOverride-19">, 16.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-129-backlink" id="footnote-225-129">129</a> <span class="CharOverride-19">Rimer, S. (13 Temmuz 1993). They measure time by feet. Yeniden basımı için:</span> <span class="CharOverride-20">The Fresno Bee</span><span class="CharOverride-19">, A1, A8.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-130-backlink" id="footnote-225-130">130</a> <span class="CharOverride-19">Rifkin, J.</span> <span class="CharOverride-20">Time Wars</span><span class="CharOverride-19">, 1.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-131-backlink" id="footnote-225-131">131</a> <span class="CharOverride-29" xml:lang="tr-TR">Shaw, J. (1994). Punctuality and the everyday ethics of time.</span> <span class="CharOverride-30" xml:lang="tr-TR">Time and Society</span> <span class="CharOverride-29" xml:lang="tr-TR">3, 79–97, 86, 87.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-132-backlink" id="footnote-225-132">132</a> <span class="CharOverride-19">Kişisel Görüşme. Metronom konusundaki çalışmasının bir raporu için, bkz.: Kir-Stimon, William (1977). “Tempostatis” as a fac-tor in psychotherapy: Individual tempo and life rhythm, temporal territoriality, time planes and communication.</span> <span class="CharOverride-20">Psychotherapy: Theory, Research and Practice</span> <span class="CharOverride-19">14, 245–48.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-133-backlink" id="footnote-225-133">133</a> <span class="CharOverride-19">Lauer, R. H. (1981).</span> <span class="CharOverride-20">Temporal Man: The Meaning and Uses of Social Time</span><span class="CharOverride-19">. New York: Praeger.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-134-backlink" id="footnote-225-134">134</a> <span class="CharOverride-19">Zerubavel, E. (1977). The French Revolution calendar: A case study in the sociology of time.</span> <span class="CharOverride-20">American Sociological Review</span> <span class="CharOverride-19">42, 870.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-135-backlink" id="footnote-225-135">135</a> <span class="CharOverride-19">Zerubavel, E. (1981).</span> <span class="CharOverride-20">Hidden Rhythms: Schedules and Calendars in Social Life</span><span class="CharOverride-19">. Chicago: University of Chicago Press.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-136-backlink" id="footnote-225-136">136</a> <span class="CharOverride-19">Rifkin, J.</span> <span class="CharOverride-20">Time Wars</span><span class="CharOverride-19">, 2, 5.</span></p>
      </div>

      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-137-backlink" id="footnote-225-137">137</a> <span class="CharOverride-19">Meeker, J. Reflections on a digital watch. Alıntılandığı kaynak:</span> <span class="CharOverride-20">Utne Reader</span> <span class="CharOverride-19">(1987, Eylül/Ekim), 57.</span></p>
      </div>
    </div>
  </div>
</body>
</html>
