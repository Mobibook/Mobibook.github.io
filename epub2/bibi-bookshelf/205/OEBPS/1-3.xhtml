<html xmlns="http://www.w3.org/1999/xhtml">
	<head>
		<title>1-3</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split" xml:lang="en-GB">  </p>
			<p class="sol ParaOverride-4" id="_idParaDest-1">1. Gölcük/1949 (Sayfiye)  </p>
			<p class="ilk ParaOverride-4">Elma bahçesi. Elma ağaçları. Yaz rüzgarı esmektedir. Baba, erkek kardeş ve çocuk büyükanneyi ararlar. Çocuk (beş yaşında bir kız) ağaçların arasında dolaşır. Kelebek örnek alınılarak dikilmiş bir giysi içindedir. Rüzgâr dalları kıpırdatır, yaprakları da. Bunun dışında sessizlik. Çocuğun ardından hep beyaz bir köpek koşar. Köpek kızı hep izler.  </p>
			<p class="ilk ParaOverride-4">Yolunu şaşıran çocuk büyükanneyi ufak, derin olmayan bir çukurda bulur. O orada diz çökmüştür. Yalnız kafası dışarda kalmıştır. Yüzü çok zayıftır. İnce yemenisi yaz rüzgârında iyice uzamış otlar arasında uçuşur. Gözlüklüdür. Yüzünde, çocuğu gördüğüne dair en ufak bir hareket olmaz. Çocuğa bakmaktadır, ama onu görmez. Çocuk bir yandan onu çukurun içinde böyle hareketsiz görmekten ürker, öte yandan da evden kaçmış olan büyükanneyi bulmuş olmaktan sevinç duyar.  </p>
			<p class="ice ParaOverride-4">Çocuk: Neden çukura saklandın?  </p>
			<p class="ilk ParaOverride-4">Büyükanne döner. Kolunu uzatır. Yaylayı saran yüksek dağların tepelerini gösterir.  </p>
			<p class="ice ParaOverride-4">Büyükanne: Kaybolacağım. Orada...bu tepelerin ardında.  </p>
			<p class="ilk ParaOverride-4">Çok uzakta, tepelerin önünden bir trenin geçtiği görülür. Tren bir çizgi gibidir. Gene de durgun doğanın içinde bir hareket oluşturur, çünkü doğada yalnızca rüzgâr ve rüzgârın hareket ettirdiği bitkiler vardır.  </p>
			<p class="ilk ParaOverride-4">Çocuk özlemle trene bakar.  </p>
			<p class="_0">  </p>
			<p class="sol ParaOverride-4" id="_idParaDest-2">2.   </p>
			<p class="ilk ParaOverride-4">Tren kalkar. Kadın trende oturmaktadır. Yorgundur, ama uyanık. Trendedir, ama hiçbir yerdedir. Aynı zamanda da heryerde. Trenin penceresinden dış dünyanın değişen biçimleri görülür.  </p>
			<p class="ice ParaOverride-4">(Dış ses): Tepelerin ardında kaybolmanın ne anlama geldiğini anlamadım. Birlikte eve dönüp dönmediğimizi ansımıyorum. Oysa ölümünü çok iyi hatırlıyorum. Annem onun ölümünü benden saklamıştı. Derin, karanlık bir geceydi. Sıradışı karanlık bir gece.  </p>
			<p class="_0">  </p>
			<p class="sol ParaOverride-4" id="_idParaDest-3">3.  </p>
			<p class="ilk ParaOverride-4">Büyük, eski yapı bir evin odası. Bir yığın kadın oturuyor. Büyükannenin öldüğü gün. Evin içinde ölüm havası esiyor. Kimse ağlamıyor. Kimse bağırmıyor. Sonsuz bir sessizlik. Anne çocuğa yaklaşıyor.  </p>
			<p class="ice ParaOverride-4">Anne: Şimdi gidip uyu.  </p>
			<p class="ilk ParaOverride-4">Çocuk yalnız gitmeye korkuyor.  </p>
			<p class="ilk ParaOverride-4">Ama bunu dile getiremiyor. Odadan çıkıyor. Tüm kapıların açıldığı büyük sofada öylece duruyor.  </p>
			<p class="ilk ParaOverride-4">Dışarı çıkar çıkmaz gene aynı kapıya koşuyor. Annesinin ağladığını duyuyor. O oda dışında kocaman evin diğer bölümleri ısıtılmış değil. Üşüyor. Önce yatağının altına bakıyor, orada kimsenin saklanmadığından emin olmak istiyor. Sonra boş yatağa bakıyor. (Büyükannenin boş yatağı) Hemen şiltenin altına giriyor. Yüzünü de örtüyor. Kamera duvarları tarıyor. Yelkovansız bir saat. Gene de işliyor. Sessiz gecede saatin tik takları duyuluyor.  </p>
			<p class="_0">  </p>
			<p class="sol ParaOverride-4" id="_idParaDest-4">4.  </p>
			<p class="ilk ParaOverride-4">Trendeki kadın. Saatine bakıyor.  </p>
			<p class="ice ParaOverride-4">(Dış ses) Kadın: Uzun süre ölüm döşeğindeydi. O yavaşça ölürken ben yavaşça büyüyordum.  </p>
			<p class="ilk ParaOverride-4">Kadın gözlerini kapatır.  </p>
			<p class="_0">  </p>
			<p class="sol ParaOverride-4" id="_idParaDest-5">5.  </p>
			<p class="ilk ParaOverride-4">Düş.  </p>
			<p class="ilk ParaOverride-4">Kadın ardında bir kapıyı kapatır. Girdiği mekan kapkaranlıktır. Hemen ardından binlerce mumun yandığını görür. Mum ışıkları çok küçüktür. Birden bir fare sıçrar. Sonra bir yığın fare. Bağırır. Düşünde çocuk haliyle büyükannenin yatağına girer.  </p>
			<p class="ilk ParaOverride-4">Büyükanne yuvarlak gözlüklerini takmıştır. İki gözünden yaşlar akar.  </p>
			<p class="ice ParaOverride-4">Çocuk: Ağlıyor musun büyükanne?  </p>
			<p class="ice ParaOverride-4">Büyükanne: Hayır, gözlerim akıyor.  </p>
			<p class="ice ParaOverride-4">Çocuk: Gözyaşlarına çok alışık olduklarından.  </p>
			<p class="_0">  </p>
			<p class="ilk ParaOverride-4">Tren bir yerde durur.  </p>
			<p class="ilk ParaOverride-4">Kadın gözlerini açar.  </p>
			<p class="ilk ParaOverride-4">Dört tekerlekli bavulunu alır.  </p>
			<p class="ilk ParaOverride-4">Bavulu ardından sürükler. İnsanlar ona bakarlar. Dünyada tek canlı oymuş gibi kalabalığın arasından geçer. İlk bulduğu taksiye biner.  </p>
			<p class="ice ParaOverride-4">Kadın, taksi şöförüne: Beni en yakındaki iyi bir otele götürün.  </p>
			<p class="_0">  </p>
			<p class="sol ParaOverride-4" id="_idParaDest-6">6.  </p>
			<p class="ilk ParaOverride-4">Otel odası. Bavulunu bir kenara fırlatır. Sevgilisine telefon eder.  </p>
			<p class="ilk ParaOverride-4">Kadın: Rainer, seninle kahve içebilmek için 1600 kilometre yol yaptım şimdi.  </p>
			<p class="ilk ParaOverride-4">Susar. Rainer’in karşı çıkmayacağını umar.   </p>
			<p class="ilk ParaOverride-4">Aynada kendisine bakar, ayna hemen telefonun arkasındadır. Kendi gözlerine gülümser. Gözleri de aynadan ona gülümser.  </p>
			<p class="ice ParaOverride-4">Telefondaki kadın: Birşey söylemiyorsun ha? Yarın gidiyorsun demek? İyi. Öğleden sonra, tamam geç öğleden sonra tekrar ararım.  </p>
			<p class="_0">  </p>
			<p class="ilk ParaOverride-4">Radyonun düğmesini çevirir. Müzik. Gövdesinden giysilerini çıkartıp fırlatır, onları yere atar. Bir saniye perdeleri açar. Bir gökdelendedir. Aşağıda büyük bir kentin yoğun ışıkları görülür. Herhangi bir kentin. Perdeleri hemen gene kapar. Duşa girer. Duvara yaslanır. Suyun istediği gibi gövdesinden akmasına izin verir. Odaya geri döner, kurulanmadan yatağa uzanır.  </p>
			<p class="_0">  </p>
			<p class="sol ParaOverride-4" id="_idParaDest-7">7.  </p>
			<p class="ilk ParaOverride-4">Kırmızı bir otomobil hızla doğanın içinde yol alır. Kadını görürüz. 40 yaşlarındadır. Rainer ise 20. Arabayı kullanır. Sessizdir. Rahatça oturmaktadır direksiyonda. Sanki taştan gibi. Kadın sinirlidir. Radyoyu karıştırır, ya da teyple oynar. Bir saniye klasik müzik çalar, sonra herhangi bir dilde haberleri dinler. Sonra popüler bir şarkıyı çalar “Felicita, felicita”. Sonra sigara içer. Sonra tıpkı onun gibi sessiz durmayı dener.  </p>
			<p class="paragraf ParaOverride-5">Araba mısır tarlalarından geçer. Buğday tarlalarından. Çok hızlı gider. Rainer yalnızca yola bakar.  </p>
			<p class="ice ParaOverride-4">Rainer:	Kemerini bağla.  </p>
			<p class="ice ParaOverride-4">Kadın:	Bu genel emir dışında bana söyleyecek birşeyin yok mu?  </p>
			<p class="ilk ParaOverride-4">Kendi kendine sinirli bir hareket yapar. Elleriyle. Giderler, giderler, giderler.  </p>
			<p class="ice ParaOverride-4">Kadın: Gel, geceyi bir otelde geçirelim.  </p>
			<p class="ilk ParaOverride-4">Rainer cevap vermez. Gecenin içine doğru araba sürer. Sanki kendi içine doğru yol almaktadır. Yirmi yaşını geride bırakmak ister gibi. Kadın elini onun baldırına koyar. Elini alır ve kadının baldırına geri koyar. Onu bir otelin önünde durdurmak için yaptığı herşey boşunadır. Rainer durmaksızın arabayı sürer. Kadın çaresizdir. Onun kendisini çok sevdiğini bilmektedir. Belki de Rainer artık kadının sevgisini taşıyamamaktadır. Onu unutmak istemektedir. Ama kadın bunu anlamaz, anlamak da istememektedir. Çünkü Rainer karşı konulamaz biridir. Bunun farkındadır. Rainer de bilir bunu. Ondaki bu değişiklik kadın için anlaşılmazdır.  </p>
			<p class="ilk ParaOverride-4">Bütün gün E-5’te yol alır. Gece, sabaha karşı 3’te gökdelenlerin önünde büyük bir sokak lambasının önünde durur, arkasına dayanır.  </p>
			<p class="ice ParaOverride-4">Rainer:	Şimdi burada uyuyacağım.  </p>
			<p class="ice ParaOverride-4">Kadın:	Ben ne burda ne de şimdi uyuyabilirim. Bu giysimi çıkarmalıyım. Dün sabahtan beri bu giysi içindeyim. Tenime geri dönebilmeliyim.  </p>
			<p class="ilk ParaOverride-4">Erkek arkasına dayanır. Kadın ona doğru uzanır. Onu öpmek ister. Erkek onu iter.  </p>
			<p class="ice ParaOverride-4">Kadın: Neyin var senin?  </p>
			<p class="ilk ParaOverride-4">Kadın sinirlidir.  </p>
			<p class="ice ParaOverride-4">Kadın:	Giysimi yırtmamı mı istiyorsun? Tenimi – saçlarımı? Gözlerimi mi oyayım? Tenimi bulmalıyım yeniden. Anlamıyor musun?  </p>
			<p class="ice ParaOverride-4">Rainer:	Bırak da uyuyayım. Yarın gene yola devam edeceğim.  </p>
			<p class="ice ParaOverride-4">Kadın:	Kalk. Çantamı ver.  </p>
			<p class="ice ParaOverride-4">Rainer:	Gidiyor musun?  </p>
			<p class="ice ParaOverride-4">Kadın:	Gidiyorum.  </p>
			<p class="ilk ParaOverride-4">Kalkar. Yavaş ve ağır biçimde.  </p>
			<p class="ilk ParaOverride-4">Bagajın önünde ona dört tekerlekli bavulunu verir. Kadın bavulun fermuarını açar. Caddenin ortasında giysisini çıkartır. Etraf karanlıktır, bir tek sokak lambalarının ışığı aydınlık verir. Jeans ve bir bluz giyer. Ona birşey verir.  </p>
			<p class="paragraf ParaOverride-6">Kadın:	Al bunlar senin jeanslerin. Şimdi bana kitabı geri ver.  </p>
			<p class="ilk ParaOverride-4">Rainer ona kitabı verir.  </p>
			<p class="ilk ParaOverride-4">Kadının davranışları sinirlidir. Canlıdır. Enerji doludur. Yorgunluktan kaynaklanan bir enerji. Rainer arabaya geri döner. Koltuğunda arkaya doğru yaslanır. Kadın yalnız kalır.  </p>
			<p class="_0">  </p>
			<p class="sol ParaOverride-4" id="_idParaDest-8">8.  </p>
			<p class="ilk ParaOverride-4">Gece. E-5. Başka arabalar da gecenin içinde hızla geçerler. Çevresine bakar. Büyük büyük yüksek binalar. Bir yön arar kendine. Aslında hiçbir yöne ilgi duymadığı halde. Şimdi o da sessizdir, yalnız, terkedilmiş. Yabancı bir kentin yabancı gecesinde, bir banliyöde.  </p>
			<p class="ilk ParaOverride-4">Blues çalınır. Otoyola çıkmanın bir yolunu arar. Otoyola çıkar. Hangi yöne gideceğini düşünür. Otoyolun kenarında durur. İstediği arabayı durdurabilir.  </p>
			<p class="ilk ParaOverride-4">Ama kararsız öylece durur orada. Müzik hızlanır. Yüzünü görürüz. Nerdeyse duygusuzdur yüzü. Sadece bir dişi ağrımaktadır. Gene bavulunu ardından sürükler. Arabaya geri döner. Cama eğilir. İçeriye bakar. Rainer uyumaktadır. Cama vurur. Ona bir işaret yapar, kapıyı açması için. Açar. İçeriye onun yanına oturur. Onu okşar. Öper. Rainer uyur. Kendisi oturup sigara içer.  </p>
			<p class="ilk ParaOverride-4">Saat 5’e doğru caddenin tüm ışıkları söner. Gün ağarmaktadır. Sigara içer. Ara sıra arabadan dışarıya çıkar. Arabanın yanında yürür. Gitmeyi düşünür. Sonra gene onun yanına oturur. O uyur. Ona sevgiyle bakar. Okşamak ister. Vazgeçer. Sonra onu gene uyandırır. Güneş yükselmiştir.  </p>
			<p class="ice ParaOverride-4">Kadın: Bavulumu ver gene bana.  </p>
			<p class="ice ParaOverride-4">Rainer: Gerçekten gidiyor musun?  </p>
			<p class="ice ParaOverride-4">Kadın: Evet.  </p>
			<p class="ilk ParaOverride-4">Gene otoyola çıkar.  </p>
			<p class="_0">  </p>
			<p class="sol ParaOverride-4" id="_idParaDest-9">9.  </p>
			<p class="ilk ParaOverride-4">Bu kez otoyol daha doludur. Bir yığın işçi de işine gitmektedir. Caddeye çıkar, sanki hiçbir yerdedir. Bir taksi durdurur. Biner.  </p>
			<p class="ice ParaOverride-4">Kadın: Otogara.  </p>
			<p class="ilk ParaOverride-4">Dilini bilmediği bir ülkededir. Yugoslavya’da. Şöför onu otogarda bırakır. Otogara gelmesinin ne kadar sürdüğünün farkında değildir. Niş otogarı. Bir yığın otobüs. Bir yığın yolcu. Köylüler. Küçük burjuvalar. Öylece durur. Her insana yabancıdır. Her nesneye yabancıdır. Kendisine bile. Tek başına bir yere gitmeye gücü yoktur. Herhangi birşeye dayanmayı dener. Ona daha az yabancı olan herhangi bir şeye. Bu kahredici yabancı dış dünyadan daha az yabancı olan birşeye. Gene de onun otomobilidir bu yer. Onun otomobili, bu kentin herhangi bir yerinde, herhangi yüksek binaların önünde bir yerde durmaktadır. Yeniden bir taksiye biner.  </p>
			<p class="_0">  </p>
			<p class="sol ParaOverride-4" id="_idParaDest-10">10.  </p>
			<p class="ilk ParaOverride-4">Kadın takside oturmaktadır. Heyecanlıdır. Arabanın park ettiği o yeri bulamama korkusu taşır. Şöföre geri gitmesini söylemeyi dener. Otogardan gerisin geriye. Dümdüz geriye. Bunun dışında birşey söyleyemez. Dışardaki yüksek binaları tanımayı dener. Heryer yüksek bina doludur. Bu yüksek binaların hepsi birbirine benzer. Ufak bir panik yaşar. Çok ileriye gittiğini sanar. Sonunda:  </p>
			<p class="ice ParaOverride-4">Kadın: Volwo  </p>
			<p class="ilk ParaOverride-4">der.  </p>
			<p class="ilk ParaOverride-4">Şöföre bir Volwo tamirhanesi gördüğü yere gitmesini anlatmaya çalışır. Şöför telsizle konuşur ve Volwo tamirhanesinin nerede olduğunu öğrenir. Onu oraya götürür. Bir an arabanın durduğu yeri bulduğunu umarak sevinir. Ama araba gitmiştir.  </p>
			<p class="_0">  </p>
			<p class="sol ParaOverride-4" id="_idParaDest-11">11.  </p>
			<p class="ilk ParaOverride-4">Kadın bir otel odasına girer. Kapıyı örter. Yeni, güzel, iki yataklı bir odadır. Bavulunu bırakır. Diş ve aşk ağrısı çekmektedir. Kendisini çok yalnız ve terkedilmiş hisseder. Aşk acısı içinde bir ceset gibidir. Ama kendini bu durumdan kurtarmak ister, çünkü kendisini sevmediği sürece aslında âşık olamayacağını bilir. Önce pencereye gider. Doğa sessiz ve çoraktır. Tıpkı kendisinin iç dünyası gibi. Otomobiller E-5’ten hızla geçerler. Her saniye Rainer’in arabasını görmeyi bekler gibidir. Dışarıya bakar.  </p>
			<p class="ice ParaOverride-4">Dış ses (Pavese): Tüm ince duyguların, tüm bağlılıkları, kendini verme isteğini bir tutukevinde gibi ağır bir yük gibi yüreğinde hapsetmek zorunda bırakılmıştı.”<span class="CharOverride-5">  </span></p>
			<p class="ilk ParaOverride-4">Kepenkleri indirir. Perdeleri de çeker. Işığı yakar. Gün ışığına dayanamaz. Bavulunu açar. Yalnızca kağıt ve kalemlerini çıkartır. Bir ağrı kesici içer. Küçük masanın başına oturur. Karşısında gene bir ayna asılıdır. Ona bakar. Aynada Rainer’in yüzünü görür. Yazar. Sonra yatağa uzanır. Öteki boş yatağa bakar. Toplanmış bir yatak. Boş ve bozulmamış. Sessizlik. Bir tek otomobillerin geçisi duyuluyor. Rainer’in öteki yatakta nefes alışını duyar sanki. Öteki yatağa geçer.  </p>
			<p class="_0">  </p>
			<p class="sol ParaOverride-4" id="_idParaDest-12">12.  </p>
			<p class="ilk ParaOverride-4">Hayal.  </p>
			<p class="ilk ParaOverride-4">Rainer öteki yatakta yatmaktadır. Çıplaktır. Gövdesi yaştır. Duş yapmıştır. Tıpkı otomobilde olduğu gibi sert ve duygusuzdur. Onu dudaklarından öper. Rainer artık ona karşı koymaz. Ama birşey de yapmaz. Sanki bir ceset gibi orada yatmakta ve sevilmesine izin vermektedir.  </p>
			<p class="ice ParaOverride-4">Kadın:	Bırak da o genç tenini bir kez daha seveyim. O çok sevdiğim tenini.  </p>
			<p class="ilk ParaOverride-4">Rainer cevap vermez.  </p>
			<p class="ilk ParaOverride-4">Organını ağzına alır.  </p>
			<p class="ilk ParaOverride-4">Rainer yüzünü yastıkla örtmüştür. Orgazm oluncaya kadar onu öper. Sonra kendi yatağına döner. Yatar.  </p>
			<p class="ilk ParaOverride-4">........  </p>
			<p class="_0">  </p>
			<p class="sol ParaOverride-4" id="_idParaDest-13">13.  </p>
			<p class="ilk ParaOverride-4">Kadın yatakta yalnızdır. Kalkar. Perdeleri açar. Kepenkleri yukarıya çeker. Dekolte bir giysi giyer. Defterlerini alır. Aşağıya otelin teras kahvesine iner.  </p>
			<p class="_0">  </p>
			<p class="sol ParaOverride-4" id="_idParaDest-14">14.  </p>
			<p class="ilk ParaOverride-4">Gölgeye oturur. Sonra kalkar. Güneşe oturur. Önünde kahvenin duvarındaki çiçekler durmaktadır. Sigara içer. Buğday tarlalarına doğru bakar.  </p>
			<p class="_0">  </p>
			<p class="sol ParaOverride-4" id="_idParaDest-15">15.  </p>
			<p class="ilk ParaOverride-4">Buğday tarlalarında ekin kaldırılmıştır. Bir gurup genç “Kızıl Bayrak”ı tutmakta ve şarkı söylemektedir. O yazar. Artık dış dünyadan kopmuş iç dünyasına kapanmıştır.  </p>
			<p class="ilk ParaOverride-4">Garson önünde durmaktadır. Ona bakmadan.  </p>
			<p class="ice ParaOverride-4">Kadın: Kahve lütfen.  </p>
			<p class="ilk ParaOverride-4">Garson geri geldiğinde bir de konyak getirmiştir. Başını kaldırıp garsona bakar, içkinin nereden geldiğini öğrenmek istemektedir. Masaların birinde bir erkek grubu oturmaktadır. Ona bakarlar. Gülümserler. Konyağı kendilerinin ısmarladığını ima ederler. Birkaç adam. Sabah içkilerini yudumluyorlar canlı biçimde. Yakında bir yerde çalışan erkekler. Onlara bakar. Erkekler onun şerefine kadeh kaldırırlar. O ise aşk acısını duyar yalnızca. Aslında ağlamak ister. Ama erkeklere gülümser. Bu kahrolası dünyada gene de tümden yalnız olmadığı duygusu geçer içinden. O da masasında onların şerefine içer. Güneşin altındaki öteki beyaz masaların tümü boştur. Bir çift geçer önünden. Restauranta. Sonra adamlar masasına gelirler. Gürültücüdürler.  </p>
			<p class="_0">  </p>
			<p class="sol ParaOverride-4" id="_idParaDest-16">16.  </p>
			<p class="ilk ParaOverride-4">Erkekler gurubu onun çevresinde oturur. Bir içki siparişi daha verirler.  </p>
			<p class="ice ParaOverride-4">Bir erkek: Müthiş bir kadın, değil mi?  </p>
			<p class="ilk ParaOverride-4">Kadın hiçbir şey söylemez. Acısı içinde gülümser. Biri dizini okşar. İçki içerler. Güler ve eğlenirler.  </p>
			<p class="ice ParaOverride-4">Bir başka erkek: Karım beni terketti.  </p>
			<p class="ilk ParaOverride-4">İçer.  </p>
			<p class="ice ParaOverride-4">Kadın: Her ayrılış ve her karşılaşma için.  </p>
			<p class="ilk ParaOverride-4">İçer.  </p>
			<p class="ilk ParaOverride-4">Erkekler ona duydukları hayranlık içinde veda ederler. O gene kendi içine geri döner. Yazmaya dalar.  </p>
			<p class="_0">  </p>
			<p class="sol ParaOverride-4" id="_idParaDest-17">17.  </p>
			<p class="ilk ParaOverride-4">Geç öğleden sonra.  </p>
			<p class="ilk ParaOverride-4">İş saati bittikten sonra erkekler grubu geri döner. O hala aynı masada oturmaktadır. Kâğıtlarının içine dalmıştır. Erkeklerden biri, aşağı yukarı 35 yaşlarında, ötekilere kıyasla daha akıllı görüneni, davranışları da daha yumuşak olanı sorar.  </p>
			<p class="ice ParaOverride-4">Erkek: Ne yazıyorsun burada bütün gün. Sen Oriana Fallaci misin?  </p>
			<p class="ilk ParaOverride-4">Hafifçe gülümser.  </p>
			<p class="ice ParaOverride-4">Erkek:  Gel. Artık ara ver. Şimdi sevişme zamanı.  </p>
			<p class="ilk ParaOverride-4">Yazmayı keser. Erkek onu elinden tutar. O da. Kâğıtlarını alır. Birlikte yukarıya odasına çıkarlar.  </p>
			<p class="_0">  </p>
			<p class="sol ParaOverride-4" id="_idParaDest-18">18.  </p>
			<p class="ilk ParaOverride-4">Kâğıtlarını aynanın önündeki masaya koyar. Hiçbir şey söylemeden soyunur. Sevişirler. Aslında aşk acısı içinde hüzünlüdür. Ama böylece Rainer’in aşkına, kendi aşk acısına karşı savaşacağını umar. İkinci boş yatağa bakar.  </p>
			<p class="_0">  </p>
			<p class="sol ParaOverride-4" id="_idParaDest-19">19.  </p>
			<p class="ilk ParaOverride-4">Erkekle kadın aynı terasta otururlar. Önlerinde gökyüzünde yavaş yavaş güneş batmaktadır.  </p>
			<p class="ice ParaOverride-4">Erkek: Benim adım Zoran. Güneşin doğuşu demek.  </p>
			<p class="ilk ParaOverride-4">Kadın batmakta olan güneşe bakar.  </p>
			<p class="ice ParaOverride-4">Dış ses (Pavese): Yaşanacak bir yaşam vardır. Binilecek bisikletler var. Yürünecek yaya kaldırımları ve tadına varılacak güneş batışları vardır.  </p>
			<p class="_0">  </p>
			<p class="sol ParaOverride-4" id="_idParaDest-20">20.  </p>
			<p class="ilk ParaOverride-4">Kadın Yugoslav kenti Niş’te.  </p>
			<p class="ilk ParaOverride-4">Tekerlekli bavulunu ardından sürüklüyor. Tanımadığı bir kentte dolaşıyor. Dişi ağrıyor. İlk aradığı şey bir eczane. Heryerde insanlar hareket halinde. Sokaklar dolu. Sanki dünyadan geçen tek kişi kendisiymiş gibi davranıyor. Bir rastlantı ile bir eczane görüyor. Önünde ufak bir kuyruk var. Kuyruğa girer. Antibiyotik ve ağrı dindirici ilaç alır. Bir otele girer. Otelin lobisi insan doludur. Hemen geri çıkar. Bir kahve arar. Sonra herhangi birine girer. İçmek için birşey ısmarlar. Hemen iki antibiyotik ve bir ağrı kesici içer. Bir uçak tarifesini inceler.  </p>
			<p class="ilk ParaOverride-4">O uçuş tarifesini incelerken biz Avrupa’nın çeşitli, tıklım tıklım dolu havaalanlarını görürüz. Dünyanın tüm ülkelerinden gelen yolcularla dolu. Her dilde anonslar duyarız. İngilizce. Fransızca. Almanca. İtalyanca, Roma-New York, Belgrad, Zürich, Leningrad, Zagreb, İstanbul, Berlin, Atina gibi kent isimleri işitilir, iniş anonsları, uçak şirketlerinin adları. Havaalanlarının ve zamanımızdaki hareketliliğin ve yolculukların karmaşası.  </p>
			<p class="_0">  </p>
			<p class="sol ParaOverride-4" id="_idParaDest-21">21.  </p>
			<p class="ilk ParaOverride-4">Kadın kahvede oturuyor. Limonatasını içip bitirir. Kahve basit bir kahvedir. Tito’nun resmi asılıdır. Öteki masaların birinde bir çift oturmaktadır. Kadın uçuş planına bakar. Bu kez Rainer’in arabasıyla geçtiğini görür. Rainer tek başına herhangi bir ülkenin herhangi bir caddesinden hızla geçmektedir.  </p>
			<p class="_0">  </p>
			<p class="sol ParaOverride-4" id="_idParaDest-22">22.  </p>
			<p class="ilk ParaOverride-4">Kalkar. Çantasını alır. Gene sokağa çıkar.   </p>
			<p class="_0">  </p>
			<p class="sol ParaOverride-4" id="_idParaDest-23">23.   </p>
			<p class="ilk ParaOverride-4">Kadın merdivenleri çıkar. Ardında hep çantasını sürüklemektedir. Modern bir binanın ikinci katında bir lokanta. Oraya girer. Lokanta insan dolu. Daha çok gençler. Berbat bir yer. Ayrıca sigara dumanı dolu. Kendini iyi hissetmez. Gene de bir masaya oturur.  </p>
			<p class="ilk ParaOverride-4">Şimdi kentin merkezindeki bu binanın ikinci katında oturmaktadır. Aşağıdaki alana bakar. Alanda karmaşa hakimdir. Yayalar. Alış veriş çantalı insanlar. Tramvay. Arabalar. Otobüsler. Garson yemeğini getirir. Hiç iştahı olmadığı halde yemeği yemeye çalışır. Lokantadaki öteki müşteriler ona bakarlar. Bir çocuk bağırır. Kadın garsonu çağırır: Hesabı ister.  </p>
			<p class="ice ParaOverride-4">Garson: Hangi millettensiniz siz?  </p>
			<p class="ice ParaOverride-4">Kadın: Hiçbirinden.  </p>
			<p class="ilk ParaOverride-4">Merdivenlerden aşağıya iner. Lokantadakilerden biri arkasından bağırır.  </p>
			<p class="ice ParaOverride-4">Biri: Alman! Alman!  </p>
			<p class="ilk ParaOverride-4">Seyahat acentasına girer. İçersi doludur. İnsanlar arasında bir de üniformalı vardır. Genç bir asker. Kadına bakar. Kadın Venedig’e bir tren bileti alır. Dışarı çıkar. Asker yanına yanaşır.  </p>
			<p class="ice ParaOverride-4">Asker ona birşey söyler. Alan gürültülüdür. Askeri duyamayız. Kadın omuz silker.  </p>
			<p class="ilk ParaOverride-4">Kadın kentte dolaşır. Kamera onu alanların, caddelerin karmaşası için de izler. Yüksekten...öyle ki kadın, ufak bir nokta gibi görülür.  </p>
			<p class="ice ParaOverride-4">Dış ses (Pavese): Yalnız sağlıklı insan aklıyla yaşasaydı değmezdi yaşamaya, can sıkıcı olurdu. Tam aksine, güzel olan, dünyanın gökyüzü altında bir deliler topluluğunu andırması.”  </p>
			<p class="ilk ParaOverride-4">Kadın istasyona giden otobüste. Otobüste yalın insanlar oturmakta. Güzel bir kadın ona gülümser. Kadın onun gülümsemesine karşılık verir.  </p>
			<p class="_0">  </p>
			<p class="ilk ParaOverride-4">Niş garında önce büyük salona girer. Burası insan doludur. Köylüler. Çocuklar. Kadınlar. Askerler. Tuvalete gider. Çantasını da ardından sürür. Hatta tuvaletin içine kadar. Yazdıklarını kaybetmekten korkmaktadır, bu yüzden çantasını her yere yanında taşır. Sonra içmek için iki meyva suyu alır. Bekleme salonunun önüne gider. Merdivenlere oturur. Raylara bakar. Sonunda iki tren anons edilir. Biri Paris-Münih trenidir ve İstanbul’a gitmektedir. Bir diğeri ise İstanbul’dan gelip Münih ve Paris’e giden trendir. Tüm vagonlar doludur. Daha çok da Türk konuk işçilerle, Türkiye’ye tatile gidenler, ya da tatilden Avrupa’ya dönenler. Ayrıca trenlerde çok sayıda Yugoslav da vardır. İstasyonda da. Gene karmaşa. Bazı yolcular rayların üzerinden geçip peronlara koşarlar. Kendisi de rayların üzerinden koşar.  </p>
			<p class="_0">  </p>
			<p class="ilk ParaOverride-4">Kadın iki uzun trenin arasında yürür. Geç öğleden sonradır. Yolcular pencerelerden dışarıya bakarlarken, o, yorgun, binmesi gereken vagonu arar. Birden yağmur yağmaya başlar. Öylece ıslanmanın tadını çıkarır. Yağmur yüzünden asla acele etmez. Tersine ıslanmaya bırakır kendini. Ayağını trenin merdivenine koyduğu sırada bir kez daha iki uzun, kara trenin, peronun iki yanında oluşturdukları bu tünele bakar. Gözleri yakından gösterilir.  </p>
			<p class="ilk ParaOverride-4">“Rainer’in otomobilinin yağmur altında gidişini görür”  </p>
			<p class="ilk ParaOverride-4">Trene biner.  </p>
			<p class="ilk ParaOverride-4">Trende...  </p>
			<p class="ilk ParaOverride-4">Kadın. Karşısında bir Yunanlı oturmaktadır. İnce yapılı biri. Şık. Modern. Çok genç. 20 yaşında. Yanında iki çocuk oturuyor. İkisi de aynı hasır şapkayı takmış. Kız (8), oğlan (6) yaşında. Kadının dişi çok ağrımaktadır. Hemen meyva suyu ile bir hap içer. Dışarıya bakar. Vagoun içine bakar. Çocuklara bakar.  </p>
			<p class="paragraf">Tren çok doludur. Bazıları koridorda şarap içmektedir.  </p>
			<p class="paragraf ParaOverride-5">Çocukların babası: Ben çocuklarımla sahilde tatil yapmaya gidiyorum.  </p>
			<p class="paragraf ParaOverride-5">Çocukların babası yalın bir insandır. Ya işçi, ya köylü. Göbeği var. Çok konuşkan. Durmadan birşeyler anlatıyor. Ağustos böceklerinin cızırtısı gibi boyna birşeyler anlattığı duyuluyor. O anlatırken kadın düşüncelere dalar. Düşünceleri resim olarak görüntülenir...  </p>
			<p class="paragraf ParaOverride-5">Çok sessiz, ama cızırtı gibi duyulur, çocukların babasının, kelimeleri anlaşılmasa da çene çalışı belirlidir.  </p>
			<p class="_0">  </p>
			<p class="paragraf ParaOverride-5">Dışarıda mısır tarlaları.  </p>
			<p class="paragraf ParaOverride-5">Güneş şemsiyeli bir çocuk.  </p>
			<p class="paragraf ParaOverride-5">Kadının çocukluğu, ailesi ile birlikte tepedeki göle giden otobüsteler.  </p>
			<p class="paragraf ParaOverride-5">Annesi, babası, ağabeyi ve kendisi.  </p>
			<p class="paragraf ParaOverride-5">1945 yapımı bir otobüs. Otobüs göl kıyısında durur. Göl ağaçlarla çevrilidir. İnerler. Gölde boğulmuş birinin cesedi. Ceset bembeyaz, cesedin yüzü görünmez, ya da yüz boştur. Gözleri yoktur. Burnu yoktur. Bu yüzyıllar içinde silinmiştir. Ya da o, o zamanlar, korkudan cesede bakamamıştır. Kendisi çocuk olarak (6) ilk kez ölümle karşılaşır.  </p>
			<p class="ice ParaOverride-4">Dış ses (Kadın): Hiçbir zaman hasır şapkam olmadı. Ama trenleri çocukken de severdim. O zamanlar...bu dünyada daha kimbilir nelerle karşılaşacağımı düşündüğümde.  </p>
			<p class="paragraf ParaOverride-5">Dışarda mısır tarlaları.  </p>
			<p class="_0">  </p>
			<p class="paragraf ParaOverride-5">Dışarsı kararır. Karşısında oturan Yunanlı bir kitap okur. Kitap Alman yazarlarının Yunanca çevirisidir. Yazar adları arasında “Dieter Lettmann”ı okur. Çok şaşırır. Diş ağrısı dayanılmaz olmuştur. Bir hap daha içer. Saatine bakar. Antibiyotik de içer. Çocukların babaları çocuklara salamlı büyük ekmek dilimleri verir. Kendisi de yer. Kadının yanına iki erkek daha oturmuştur. Tam yanındaki de koca göbeklidir. Gömleğinin düğmelerini de açmıştır. Yemek yerler, şarabı şişeden içerler. Sağlıklıdırlar. İştahları vardır.  </p>
			<p class="paragraf ParaOverride-5">Kadın havasızlıktan sıkıntı duymaktadır. Sanki nefes alamayacak gibidir. Bir an ateş krizi geçirir. Yorgunluk. Diş ağrısı. İlaçlar. Elinin üzerine dayar başını.  </p>
			<p class="ice ParaOverride-4">Yunanlı: Yardım ister misiniz?  </p>
			<p class="ice ParaOverride-4">Kadın cevap vermez.  </p>
			<p class="ice ParaOverride-4">Yunanlı: Durmadan ne ilacı alıyorsunuz?  </p>
			<p class="ice ParaOverride-4">Kadın cevap veremez. Yanağını, ağrıyan dişini işaret eder.  </p>
			<p class="_0">  </p>
			<p class="paragraf ParaOverride-5">Tren gecenin içinde hızla gider. Yunanlı onun yanına oturur. Başını omzuna yatırır.  </p>
			<p class="paragraf ParaOverride-5">Saçlarını okşar.  </p>
			<p class="paragraf ParaOverride-5">Kadın bir kedi gibi okşanmasına izin verir.  </p>
			<p class="paragraf ParaOverride-5">Gecedir. Tren hızla gider.  </p>
			<p class="ice ParaOverride-4">Yunanlı: Nereye gidiyorsun?  </p>
			<p class="ice ParaOverride-4">Kadın: Daha sonra Turin’e. Sen?  </p>
			<p class="ice ParaOverride-4">Yunanlı: Ben de.  </p>
			<p class="ice ParaOverride-4">Kadın: Ama Pavese için değil.  </p>
			<p class="ice ParaOverride-4">Yunanlı: Ne? Rolling Stones’un konseri için. Ben de gitar çalıyorum.  </p>
			<p class="paragraf ParaOverride-5">Çocuklar şimdi birbirlerine sarılmış uyuyorlar.  </p>
			<p class="paragraf ParaOverride-5">Babaları da. Yanındaki adamlar da. Biri horlar bile. Gömleğini iyice açmıştır.  </p>
			<p class="paragraf ParaOverride-5">Kadın için içine doğru gittiği geceye dayanmanın tek yolu Yunanlı’nın omuzudur. Yunanlı nazikçe öper kadını. O da onu. gözlerini kapamaya çalışır.  </p>
			<p class="paragraf ParaOverride-5">Rainer’le yapılan araba yolculuğuna geri dönüş. Kadın onun yanında oturmakta. Gecenin içine doğru gitmektedir.  </p>
			<p class="ice ParaOverride-4">Kadın: Birşeyler içseydik.  </p>
			<p class="ice ParaOverride-4">Rainer: Zamanım yok. Yola devam etmeliyim.  </p>
			<p class="ice ParaOverride-4">Kadın: Yapma canım, gel birşeyler içelim.  </p>
			<p class="paragraf ParaOverride-5">Kadın ve Rainer bir kahvenin bahçesinde. Gece. Serin. Onun bir rüzgâr ceketi var. Kadın ipek bir giysi içinde ve titriyor.  </p>
			<p class="ice ParaOverride-4">Kadın: Bana ceketini verir misin?  </p>
			<p class="ice ParaOverride-4">Rainer: Ben giymek istiyorum.  </p>
			<p class="ice ParaOverride-4">Kadın: Sana yük olacağımı sanma. Ben yalnız kendime yük olurum.  </p>
			<p class="ice ParaOverride-4">Rainer: Sana telefonda söylemiştim.  </p>
			<p class="_0">  </p>
			<p class="paragraf ParaOverride-5">Kadının Berlin’deki odası.  </p>
			<p class="paragraf ParaOverride-5">Büyük bir çatı katı odası.  </p>
			<p class="paragraf ParaOverride-5">Bir sütun. Çift kişilik bir yatak.  </p>
			<p class="paragraf ParaOverride-5">Eğik çatı penceresinin altında. Büyük bir çalışma masası.  </p>
			<p class="paragraf ParaOverride-5">Tüm duvarlara Pavese’den alıntılar yapıştırılmış. Bunları onun kitaplarından çıkartıp yazmış.  </p>
			<p class="paragraf ParaOverride-5">Çocuk resimleri. Pavese’nin yüzü. Peter Weiss’ın resmi...Odada iki basamak. Kitap dolu. Kasetler. Bir radyo. Fitzgerald’ın kitapları... Resimler. Masanın üzerinde daktilosu. Joseph Losey’in filminin kasetinden Don Giovanni operasını yüksek sesle dinliyor. Telefon çaldığında öteki odaya koşuyor.  </p>
			<p class="ice ParaOverride-4">Rainer: Nihayet aradın Rainer...Ne? Gelmeyeyim mi...  </p>
			<p class="paragraf ParaOverride-5">Rainer’i görüyoruz. Bir burjuva evinde oturuyor. Çevresinde sessizlik var.  </p>
			<p class="ice ParaOverride-4">Rainer:	Lütfen beni de düşün. Yaşamıma son vermeyi bile düşünüyorum. Seni unutmak zorundayım.  </p>
			<p class="paragraf ParaOverride-5">Berlin’deki evinde kadın.  </p>
			<p class="ice ParaOverride-4">Kadın: Seni seviyorum ben. Kocamla çocuğum bırak da benim sorunum olsun.  </p>
			<p class="paragraf ParaOverride-5">Rainer başka bir kentte, başka bir evde.  </p>
			<p class="ice ParaOverride-4">Rainer: Bu kadar bencil olma.  </p>
			<p class="paragraf ParaOverride-5">Kadın Berlin’deki evinde.  </p>
			<p class="ice ParaOverride-4">Kadın: Her ben bencildir, her kent kentsel olduğu gibi. Geliyorum.  </p>
			<p class="_0">  </p>
			<p class="paragraf ParaOverride-5">Rainer ve kadın otoyolun kenarındaki kahvenin bahçesinde. Şimdi üzerinde bir kazak var.  </p>
			<p class="ice ParaOverride-4">Rainer: Peki, şimdi nereye gidiyorsun?  </p>
			<p class="ice ParaOverride-4">Kadın: Ya sen?  </p>
			<p class="ice ParaOverride-4">Rainer: Doğduğum kente.  </p>
			<p class="ice ParaOverride-4">Kadın: Yani benim ülkemin kentine.  </p>
			<p class="ice ParaOverride-4">Ben belki Yugoslav sahillerine giderim. Sonra da Turin’e. Belki de en sevdiğim yazarın dolaştığı yerlerde nihayet kitabımı yazabilirim. Ama sen benimle gelebilirsin...  </p>
			<p class="ice ParaOverride-4">Rainer: Ben şimdi gitmeliyim. Yolum çok uzun.  </p>
			<p class="ice ParaOverride-4">Kadın:	Her yolun bir yenisine çıkması ne kadar iyi...Sonsuz dünyada bir ağ. Dünya kadar büyük. Gene de dünya kadar küçük.  </p>
			<p class="_0">  </p>
			<p class="paragraf ParaOverride-5">Trende. Tren gecenin içinde hızla gider. Aslında Rainer’in otomobilinde nerdeyse Bulgar sınırına kadar gittiği tüm yolu gerisin geriye trenle gidiyor. Yunanlının omuzuna yatmış. Uyumuyor, ama çok yorgun. Uyumuyor, ama çok yorgun. Uyuyabilmek için fazla yorgun.  </p>
			<p class="ice ParaOverride-4">Dış ses (Kadın): Yolculuklar ilginçtir. Yaşamın sürekliliği içinde başlı başına kesitler oluştururlar. Dağlardan, deniz kıyılarından, kentlerden, gecelerden geçilir. Kalabalık ya da bomboş istasyonlar belirir sonra herhangi bir ormanla karşılaşırsın. Belki birkaç gün önce geçtiğin bir orman. Bir kent...  </p>
			<p class="_0">  </p>
			<p class="paragraf ParaOverride-5">Sabah. Tren Trieste’nin banliyölerine giriyor. Kadın kalkar. Denize bakar... Deniz havasını içine çeker. Sanki yumuşak deniz meltemlerini elleriyle tutmak istemektedir. Kumrulara bakar...  </p>
			<p class="_0">  </p>
			<p class="paragraf ParaOverride-5">Akdeniz’de kumsal. Yüzüyor. Sudan çıkıyor. Rainer’e gidiyor. O kumda yatmakta. “Le Monde Diplomatique” okuyor. Kaset çalardan Mozart’ın müziği yükseliyor.  </p>
			<p class="paragraf ParaOverride-5">Kadın hemen onun üzerine yatıyor. Onu öpüyor. O da onu.  </p>
			<p class="ice ParaOverride-4">Kadın:	Seni seviyorum Rainer. Neden bilmiyorum. Seni ilk kez annenin kollarında ondört günlük bir bebekken gördüm. konuştuğum dillerin hepsini biliyorsun. Benim için hem çocuk hem de yetişkinsin. Tıpkı kendimi de hissettiğim gibi... Sen yaşamın kendisisin. Ölümsün de. Tıpkı kendimi hissetiğim gibi,  </p>
			<p class="_0">  </p>
			<p class="paragraf ParaOverride-5">Müzik susar. Martılar haykırır.  </p>
			<p class="paragraf ParaOverride-5">...  </p>
			<p class="paragraf ParaOverride-5">Kadın trenin penceresinde.  </p>
			<p class="paragraf ParaOverride-5">Martılar haykırırlar.  </p>
			<p class="ice ParaOverride-4">Kadın Yunanlıya döner.  </p>
			<p class="ice ParaOverride-4">Kadın ona, ama aslında kendisine: Neyse o. Martılar uçuyor.  </p>
			<p class="ice ParaOverride-4">Yunanlı: Ne diyorsun?  </p>
			<p class="ice ParaOverride-4">Kadın: Benimle iner misin?  </p>
			<p class="_0">  </p>
			<p class="paragraf ParaOverride-5">Trieste istasyonu. Birkaç yolcu.  </p>
			<p class="paragraf ParaOverride-5">Birkaç din görevlisi...Kadın bavulunu sürüklüyor. Yunanlı kendi bavulunu taşıyor. Bavulu çok hafife benziyor. Bir taksiye biniyorlar.  </p>
			<p class="ice ParaOverride-4">	Kadın taksi şöförüne: İyi bir otele lütfen.  </p>
			<p class="paragraf ParaOverride-5">Trieste.  </p>
			<p class="paragraf ParaOverride-5">Güzel bir otel odası. Herşey zevkli. Klasik. Lacivert-siyah, beyaz. Televizyon. Bar. Radyo. Orijinal resimler...Yunanlı yatakta çıplak uyuyor. Beyaz bir çarşaf onu kısmen örtüyor. Kadın bikinisi içinde balkonda oturuyor. Kamera uzaktaki damları tarıyor. Televizyon antenleri. Bacalar. Kadın rahatlamış. Bu odada kendisini dünyadan kısa süre için de olsa ayırdığı için memnun. Bir sandalyeye oturup yazma işini sürdürüyor. Yazmayı bırakırsa ölümüne sıkılacak gibi. Artık onun için herşeyden çok sözcükler önemlidir, bir tükenmez kalemle bloknota döktüğü sözcükler. Yazarken hızla sigara içiyor. Ara sıra maden suyu içiyor. Balkondaki masa ufak ve metalden. Bir köşesinde sararmış italyanca bir gazete duruyor.  </p>
			<p class="paragraf ParaOverride-5">Odaya giriyor. Uyuyan Yunan’lıya dikkat bile etmiyor. O çok derin bir uykuda. Ne de olsa trenle Selanik’ten Trieste’ye kadar geldi. Yunanlı kadın için sanki odanın bir parçası. Nefes alan bir eşyası. Kendisi de uzanır. Dinlenmeye çalışır.  </p>
			<p class="ice ParaOverride-4">	Kadın Berlin’deki odasında yatmakta.  </p>
			<p class="paragraf ParaOverride-5">Yanında Rainer yatıyor. Radyo ya da kasetçalardan hafif bir müzik sesi geliyor. Şarkılar...Gökyüzü gri. Yakında gün ışıyacak. Onlar mutlu bir sevişme gecesinin sonundalar. Böyle birçok gece geçirdiler.  </p>
			<p class="ice ParaOverride-4">Rainer:	Seni şimdiye kadar birinin anladığına inanmıyorum.  </p>
			<p class="ice ParaOverride-4">Kadın:	Ne ilk, ne ikinci kocam anladı. Belki bir tek kızım anlamıştır. O hep “insan görürken düşünüyor. Belki de düşünen aslında gözlerdir” diyor. Daha dokuz yaşında bile değil.  </p>
			<p class="ice ParaOverride-4">Rainer: 	Onun için korkmuyor musun?  </p>
			<p class="ice ParaOverride-4">Kadın: 	Hiçbir şeyden korkmuyorum.  </p>
			<p class="ice ParaOverride-4">Rainer: 	Bu gücü nereden alıyorsun?  </p>
			<p class="ice ParaOverride-4">Kadın: 	Hiç’ten. Ölümden. Ben sonu kendime başlangıç yaptım.  </p>
			<p class="paragraf ParaOverride-5">Rainer yatakta gökyüzüne bakar.  </p>
			<p class="paragraf ParaOverride-5">Kadın pencerenin yanına gider. Yazı masasının üzerine çıkıp aşağıya bakar, çünkü merdivenlerde bir yerde başka bir kadının ağladığını duymaktadır.  </p>
			<p class="paragraf ParaOverride-5">Kadın aşağıya bakar. Yavaş yavaş gün ağarır.  </p>
			<p class="paragraf ParaOverride-5">Bir kadın pencereye dayanmış, iç avluya bakmakta. Sonra dirseklerine dayanır. Sessizce ağlıyor....  </p>
			<p class="ice ParaOverride-4">	Öteki kadın: Çok yalnızım...  </p>
			<p class="paragraf ParaOverride-5">Ağlar...  </p>
			<p class="ice ParaOverride-4">	Öteki kadın: Çok yalnızım...  </p>
			<p class="paragraf ParaOverride-5">Masadan aşağıya iner.  </p>
			<p class="paragraf ParaOverride-5">Yazı masasının üzerindeki kâğıtları karıştırır. Herşey karman çormandır. Sonra bir kâğıt bulur...  </p>
			<p class="ice ParaOverride-4">	Kadın: Sana bugün yazdıklarımı okuyacağım...  </p>
			<p class="paragraf ParaOverride-5">Kamera Berlin’in damlarını ve avlularını tarar....  </p>
			<p class="ice ParaOverride-4">Dış ses (Kadın): Biraz sonra gece Berlin’in eski ve yeni yapılarının damlarına inecek. Yaşlı kadınlar bu gece ölümü bulacak belki. Parkta ağacın altındaki gölgede dondurma yalayacak yaşlı kadınlar yarın. Yumuşak bir Haziran akşamı yaklaşıyor Berlin’in damlarına. Bu koca kente. Doğu, Batı ve aralarında da Türkiye ile küçültülmüş bu dünyaya...  </p>
			<p class="_0">  </p>
			<p class="paragraf ParaOverride-5">Kamera Kreuzberg semtinin çatılarını tarar...  </p>
			<p class="paragraf ParaOverride-5">Sonra duvarı gösterir.  </p>
			<p class="paragraf ParaOverride-5">Kamera Trieste gökyüzüne döner.  </p>
			<p class="paragraf ParaOverride-5">Kumrular uçuyor. Otelin önündeki damlar.  </p>
			<p class="paragraf ParaOverride-5">Kadın Trieste’deki otelin balkonunda ayakta durmaktadır. Büyük yakalı uzun kollu bir ipek giysi içindedir. Kumrular uçar.   </p>
			<p class="paragraf ParaOverride-5">Şimdi alanda çalan bandoyu duyar.  </p>
			<p class="paragraf ParaOverride-5">Kahvenin orkestrası romantik şarkılar çalmaktadır.  </p>
			<p class="paragraf ParaOverride-5">Çanlar çalar.  </p>
			<p class="paragraf ParaOverride-5">Yatakta uyumaya devam eden Yunanlı’nın yanına gider. Onu uyandırır.   </p>
			<p class="ice ParaOverride-4">Kadın: Kalk, bütün gün uyudun. Giyin. Alana gidiyoruz.  </p>
			<p class="paragraf ParaOverride-5">O giyinirken, kadın aynaya bakarak makyajını yapar.  </p>
			<p class="paragraf ParaOverride-5">Kendi yüzüne acımayla bakar...  </p>
			<p class="ice ParaOverride-4">Kadın aynadaki görüntüsüne: Herşeyden ayırabilseydim kendimi. Herşeyden, burjuva ya da küçükburjuva, allahın belası gündelik düzenin üstüme saldığı herşeyden...   </p>
			<p class="ice ParaOverride-4">Yunanlı’ya: Hazır mısın?  </p>
			<p class="paragraf ParaOverride-5">Bu arada Yunanlı çok şıklaşmıştır. Birlikte Piazza Unita d’Italia Triesta’ya giderler. Otelin karşısındaki kahveye otururlar. Orkestra “Besame mucho”yu çalmaktadır.  </p>
			<p class="ice ParaOverride-4">Yunanlı: Bu şarkıyı biliyor musun?  </p>
			<p class="ice ParaOverride-4">Kadın: Ne yazık ki bütün şarkıları biliyorum...  </p>
			<p class="paragraf ParaOverride-5">Birşeyler ısmarlamışlardır. Orkestra çalmaya devam eder. Alan çok canlıdır. Bir tabur asker alanda bayrak törenine başlar. Kadın not almayı sürdürür. Yunanlı onu yumuşakca okşar. Kadın bu okşanmanın farkında değildir, rahatsız da olmaz. Çevresini saran bu tamamen yabancılık içinde, kendisine daha az yabancı olan bir elin yanında olması belki de iyidir.  </p>
			<p class="ice ParaOverride-4">Yunanlı: Selanik’e gittin mi hiç?  </p>
			<p class="ice ParaOverride-4">Kadın: Bir kez.  </p>
			<p class="ice ParaOverride-4">Yunanlı: Ne zaman?  </p>
			<p class="ice ParaOverride-4">Kadın: Sen hangi yılda doğdun?  </p>
			<p class="ice ParaOverride-4">Yunanlı: 1962’de.  </p>
			<p class="ice ParaOverride-4">Kadın: İşte o yıl ordaydım.  </p>
			<p class="_0">  </p>
			<p class="paragraf ParaOverride-5">Trieste’nin tenha sokakları. Yunanlı küçük bavulunu taşır. Kadın onun yanında yürür. Sahil yolunda deniz kıyısında yürürler. Motorsikleti üzerinde genç bir kız oturur ve futbol maçının naklen yayınını dinler. Her pencereden futbol maçının naklen yayını duyulur.  </p>
			<p class="ice ParaOverride-4">Kadın: Kim oynuyor?  </p>
			<p class="ice ParaOverride-4">Yunanlı: İtalya.  </p>
			<p class="ice ParaOverride-4">Kadın: Kime karşı?  </p>
			<p class="ice ParaOverride-4">Yunanlı: Federal Almanya’ya.  </p>
			<p class="ice ParaOverride-4">Kadın: Final maçı mı bu?  </p>
			<p class="ice ParaOverride-4">Yunanlı: Son oyun.  </p>
			<p class="paragraf ParaOverride-5">Gün batımına doğru boş sokaklarda yürüyen tek kişiler Yunanlı ve kadın. Ara sıra kahve teraslarında oturan birkaç erkek görülüyor, sanki sonsuza dek yalnızmışlar duygusu veriyorlar. Bir vitrinde canlı bir kedi yatıyor. Yarı açık pencere kepenginin ardında yaşanmışlık taşıyan yüzüyle bir kadın sigara içiyor.  </p>
			<p class="paragraf ParaOverride-5">Birden tüm kent haykırıyor. Tüm ülke. Sanki gökyüzünde bir bomba patlamış gibi. İtalya bir gol attı.  </p>
			<p class="paragraf ParaOverride-5">Kadın ve Yunanlı ayrılıyorlar.  </p>
			<p class="paragraf ParaOverride-5">Erkek Trieste garına doğru gidiyor. Kadın otele geri dönüyor. Trieste sahil yolu.  </p>
			<p class="paragraf ParaOverride-5">(Gol’den sonraki haykırma bu ayrılış sahnesine denk düşer).  </p>
			<p class="_0">  </p>
			<p class="paragraf ParaOverride-5">Trieste’deki otel odası  </p>
			<p class="_0">  </p>
			<p class="paragraf ParaOverride-5">Kadın içeriye yalnız girer. Yatışmıştır, yalnız kaldığına memnundur. Kendisini güçlü hisseder. Bütün ışıkları yakar. Tek tek. Televizyonu açar. Buzdolabından bir maden suyu çıkarır. Sonunda radyoyu kapamayı başarır. Radyoda Rolling-Stones’un müziği.  </p>
			<p class="paragraf ParaOverride-5">Kentin tüm arabaları sokaklardadır ve klakson çalarlar. Durmadan klakson çalarlar.  </p>
			<p class="paragraf ParaOverride-5">Pencereyi açmayı dener. Ama dışarda öylesine bir gürültü, öylesine bir patırtı vardır ki hemen kapamak zorunda kalır.  </p>
			<p class="paragraf ParaOverride-5">Yaşlı otel hizmetkarı içeri girer. Elinde bir ilaç. Masanın üzerine bırakır. Kızgındır.  </p>
			<p class="ice ParaOverride-4">Yaşlı adam: Mamma mia. Eğer sağnak yağmur yağmazsa, bunlar bütün gece bağırırlar.  </p>
			<p class="ice ParaOverride-4">Size bir konyak getireyim mi?  </p>
			<p class="ice ParaOverride-4">Kadın: Alkol içemem.  </p>
			<p class="ice ParaOverride-4">Yaşlı adam: Kulak tıkaçı bulayım size.  </p>
			<p class="_0">  </p>
			<p class="paragraf ParaOverride-5">Kadın otel hizmetkarı ile konuşurken dışardaki gürültü öylesine artar ki, artık odanın içinde bile birbirlerini duyamaz olurlar. Konuşma dünya şampiyonasını kutlayan futbol fanatikleri yüzünden kesilir.  </p>
			<p class="_0">  </p>
			<p class="paragraf ParaOverride-5">Trieste. Otel. Sabah.  </p>
			<p class="_0">  </p>
			<p class="paragraf ParaOverride-7">Sessizlik. Sabah güneşi kalın perdelerden içeriye sızar. Saate bakar. 6.20. Hemen radyoyu açar. Don Giovanni duyulur. Sonra da haberler. İlk haber: İtalya dünya şampiyonu. Ülkenin cumhurbaşkanı futbolcuları kabul edecek. Haberler. Falkland krizi. İsrael Lübnan’la savaşıyor. Gözlerini odada dolaştırır. Odada asılı olan resimleri kamera aracılığı ile terslerinden görürüz.  </p>
			<p class="ice ParaOverride-4">Dış ses (Pavese): “İnsanları öldüren kader, onları görebilmemiz ve gözlerimizi bu cesetlerle doldurabilmemiz için bizi de sorumlu kılıyor. Korku, alışılagelmiş korku, kaçış değil. İnsan gerçeği kavradığı için utanıyor– işte gerçek önümüzde. Her ceset sen, ben ya da biz olabiliriz. Arada hiç fark yok. Eğer yaşıyorsak, bunu bir başkasının kirletilmiş cesedine borçluyuz. Bu nedenle her savaş bir iç savaştır. Her şehit, yaşayan canlıya benzer ve ondan ölümünün hesabını sorar.”  </p>
			<p class="_0">  </p>
			<p class="paragraf ParaOverride-7">Trieste. Otel odası.  </p>
			<p class="_0">  </p>
			<p class="paragraf ParaOverride-7">Yavaş yavaş eşyalarını toplar. Oteli terkeder. Bir barda çay içer.  </p>
			<p class="paragraf ParaOverride-7">Barın gerisinde İtalyan bayrağı asılıdır. Elle boyanmış olarak.  </p>
			<p class="paragraf ParaOverride-5">Üzerinde: Campioni del Mondo! 3:1 Eroici! yazılmıştır.  </p>
			<p class="paragraf ParaOverride-5">Yıkık bir İtalyan işçi bara yanaşır. Onunla sohbet eder.  </p>
			<p class="ice ParaOverride-4">İşçi:	Siz Alman mısınız? Ben de Almanya’da işçilik yaptım. Burada daha ne kadar kalacaksınız? Benimle aşk yapar mısınız? Hey ...amore...  </p>
			<p class="paragraf ParaOverride-5">O konuşmasını sürdürürken kadın bardan çıkar.  </p>
			<p class="paragraf ParaOverride-5">Alandan geçer, güvercinler uçuşur.  </p>
			<p class="paragraf ParaOverride-5">Bir yığın insan gene dışardaki kahve masalarında oturmaktadır. Yaşlı bir akıl hastası bir yığın plastik torba ve büyük, siyah bir şemsiye ile geçer. Alçakca bir duvara oturur kadın. Sonra tedirgince ayağa kalkar. Yoluna devam eder. Kadın ya da kadının gözleri olarak kamera akıl hastasını izler. (Kadın akıl hastalarına ilgi duymaktadır)  </p>
			<p class="_0">  </p>
			<p class="paragraf ParaOverride-5">Turin’e giden trenin kalkmasından önce.  </p>
			<p class="_0">  </p>
			<p class="ice ParaOverride-4">Kadın açık pencerede durur.  </p>
			<p class="ice ParaOverride-4">İstasyon görevlilerinden biri: İyi yolculuklar.  </p>
			<p class="ice ParaOverride-4">Kadın: Teşekkür ederim. Hoşça kalın.  </p>
			<p class="paragraf ParaOverride-5">Birdenbire önünde peronda Yunanlı belirir. Onu aramaktadır. Görür. Onu gördüğüne çok sevinir.  </p>
			<p class="ice ParaOverride-4">Kadın: Rolling Stones’u dinlemeyi başarabildin mi?  </p>
			<p class="ice ParaOverride-4">Yunanlı: Evet.  </p>
			<p class="ice ParaOverride-4">Kadın: Güzel miydi?  </p>
			<p class="ice ParaOverride-4">Tren kalkarken Yunanlı bağırır:  </p>
			<p class="ice ParaOverride-4">Yunanlı: Bana bir kitabını yolla. Hangi dilde olursa olsun.  </p>
			<p class="_0">  </p>
			<p class="paragraf ParaOverride-5">Tren hızlanır. Kadın onun ardından bakar. Trieste’nin yeşil tepelerine bakar.  </p>
			<p class="paragraf ParaOverride-5">Trieste ve Turin arasındaki mesafe.  </p>
			<p class="paragraf ParaOverride-5">Dış dünyanın görüntüleri trenin hızıyla değişir.  </p>
			<p class="paragraf ParaOverride-5">Kadın doyumsuz özlemini düşünür. Bu bir aşk özlemi değil tıpkı onun gibi güçlü bir yaşam özlemidir. O bu özlemi o ana kadar, aşkla, tanıdığı ve tanımadığı insanlarla olan ilişkileriyle, edebiyata olan sevgisiyle doldurmaya çalışmıştır. Okumak ve yazmakla. Turin’e giden trende tek başına oturduğu bu anda kendisini değiştirmeye karar verir. O anda edebiyatın, yaşamın kendisinden daha canlı olduğunu kavrar ve edebiyatın doğmasının nedeninin de bu olduğunu düşünür. O ana kadar o yaşamın daha canlı birşey olduğuna inanmıştır. Ama edebiyat daha çok yaşam, daha çok aşk, daha çok duygu, daha çok ölüm yüklüdür.  </p>
			<p class="paragraf ParaOverride-5">“ARTIK YALNIZ KALKMAKTAN ÜRKMEZ.”  </p>
			<p class="_0">  </p>
			<p class="paragraf ParaOverride-5">Düşüncelere dalmış bunları düşünürken tren yoluna devam eder.  </p>
			<p class="ice ParaOverride-4">Dış ses (C. Pavese): “Zaman zaman hiçbir şey yaramaz haber bültenlerini dinledikten sonra, penceremin kenarında dışardaki terk edilmiş üzüm bağlarına baktığımda, raslantılardan oluşan bir yaşamın yaşam olmadığını düşünüyorum. Ve kendi kendime gerçekten rastlantılardan sıyrılıp sıyrılmadığımı soruyorum.”  </p>
			<p class="_0">  </p>
			<p class="paragraf ParaOverride-5">Trende.  </p>
			<p class="paragraf ParaOverride-5">Vagonun kapısını bir adam açar.  </p>
			<p class="ice ParaOverride-4">Adam: Burada tek başınıza oturuyorsunuz. Bavulumu alıp geleyim de sohbet edelim.  </p>
			<p class="ice ParaOverride-4">Kadın: 	Ben yalnız kalmayı yeğliyorum.  </p>
			<p class="paragraf ParaOverride-5">İlk kez bir insanı reddetmeyi başardı. Buna memnun. Adam vagonun kapısını kapatıp çıkar. Tren yoluna devam eder. Kadın yazar.  </p>
			<p class="_0">  </p>
			<p class="paragraf ParaOverride-5">Çocukluğunun elma bahçeleri. Kendisi ağaçların üzerinde. Ağabeyi bağırıyor.  </p>
			<p class="ice ParaOverride-4">	 Ağabey: Nerdesin?  </p>
			<p class="paragraf ParaOverride-5">Ağaçtan aşağıya iniyor. Yalınayak bahçede koşuyor. (Altı yaşında)  </p>
			<p class="ice ParaOverride-4">	Ağabey: Babam bana bisiklet atlı. Otur önüne...  </p>
			<p class="paragraf ParaOverride-5">O tatil yöresinde onlar bu biçimde gölün çevresinde, çocukluğunun sakin doğası içinde bisikletle giderlerken, Turin’e giden trenin sesi duyulur. Bu çocukluk anısının resimleri üzerine kendi sesinden trende yazdıkları duyulur.  </p>
			<p class="ice ParaOverride-4">Dış ses (Kadının sesi): Susulan herşeyi, büyüyen ya da ölmekte olan, ölmüş olan herşeyi daha doğru anlatmalıyım, daha yoğun yaşamalı, ve daha çok öne çıkartmalıyım. Her nesneyi, her canlıyı, herhangi bir insanı, her gördüğüm şeyi yaşanmışa çevirmeliyim, derinleştirmeli, yaygınlaştırmalı, rüzgârlar gibi esmesini, yağmurlar gibi yağmasını sağlamalıyım, kendimi canlı ya da cansız, doğmuş ya da doğmamış olarak göreceğim o ufacık noktanın sonsuzluğuna kadar. Kendi aldığım bu kararla ölümü de büyütmeliyim. Yaşamım, ölümüm tüm yaşamı, tüm aşkları ve tüm ölümleri kapsamalı.  </p>
			<p class="paragraf ParaOverride-5">Ağabeyin bisikleti üzerindeki çocukluk anısının sonu.  </p>
			<p class="paragraf ParaOverride-5">Üniformalı bir demiryolu görevlisi vagona girer. Onun karşısına oturur. O yazdığı sürece ciddidir.  </p>
			<p class="paragraf ParaOverride-5">Sonra ona sarkıntılık etmeye başlar.  </p>
			<p class="paragraf ParaOverride-5">Hatta ona dokunup kendine doğru çekmeye bile yeltenir.  </p>
			<p class="paragraf ParaOverride-5">Kadın ona vurur. Çok ciddidir, ama ciddiyeti içinde gülmek zorunda da kalır, çünkü adam onun bu davranışından zevk almış ve neşelenmiştir. O bu adamın görüntüsü karşısında gülmek zorunda kalmıştır, çünkü gerçekten de kimse tarafından engellenmek ve tedirgin edilmek istememektedir. Üniformalı Milano’da iner.  </p>
			<p class="_0">  </p>
			<p class="paragraf ParaOverride-5">Turin’e giden tren’de.  </p>
			<p class="paragraf ParaOverride-5">Kadın vagonda yalnızdır.  </p>
			<p class="paragraf ParaOverride-5">Novarra’da kalkar, Turin yöresini daha iyi görmek ister. Hemen ardından içecek satan araba gelir. Kadın kahve ister. Satıcı hemen arabasını durdurur ve geçip onun karşısına oturur. Ufak biridir. Sinirli. Elleri sinirli insan elleridir, gözleri de sinirli hareket eder.  </p>
			<p class="ice ParaOverride-4">	Satıcı: Turin’e mi? Böyle yalnız?  </p>
			<p class="paragraf ParaOverride-5">Kadın düşüncelere dalmıştır. Onun kendi kendine konuşmasına izin verir. Ama bu sinirli insanla ilgilenmektedir, onu kısa bakışlarla gözlemler.  </p>
			<p class="paragraf ParaOverride-5">Satıcı giysilerini gösterir.  </p>
			<p class="ice ParaOverride-4">	Satıcı: Kötü giyimliyim ama uykumu aldım.  </p>
			<p class="paragraf ParaOverride-5">Kadın birşey söylemez. Duyar ama yalnızca kenti ve Cesare Pavese’nin yaşadığı çevreyi tanımayı düşünür, çünkü kendisi yıllardan bu yana onun edebiyatı ile yaşamaktadır.  </p>
			<p class="ice ParaOverride-4">	Satıcı: Bu akşam birlikte yemek yiyelim mi?  </p>
			<p class="paragraf ParaOverride-5">Kırlaşmış saçlarını gösterir.  </p>
			<p class="ice ParaOverride-4">Satıcı:	Yaşlı bir adam oldum. 39. On yıl daha genç olmalıydım.  </p>
			<p class="paragraf ParaOverride-5">Tren gün batımına doğru yol alır.  </p>
			<p class="ice ParaOverride-4">	Satıcı: İşim birazdan bitecek. Geri döneceğim.  </p>
			<p class="paragraf ParaOverride-5">Hava bulutlu. Bunaltıcı.  </p>
			<p class="ice ParaOverride-4">Satcı: Ama daha önce size bir kahve daha ikram edeceğim. Buyrun...  </p>
			<p class="paragraf ParaOverride-5">Gider. Kamera Turin çevresini kadının gözleri ile bir sağdan, bir soldan taradığı sırada:  </p>
			<p class="ice ParaOverride-4">Dış Ses (Cesare Pavese): “Şimdi ağaçlıklı yolların ve evlerin ardında çocukluk anılarımı buldum yeniden, olağanüstü güzel ve hafif anıları, bir insanın”....  </p>
			<p class="paragraf ParaOverride-5">Dış ses konuşurken kamera da satıcıyı izler... Mini-barını teslim edişini, hesabı kapatışını. İş gömleğini çıkarışını. WC’ye gidişini, hızla saçını tarıyışını, koku sürüşünü, aynaya bakışını, kendini bir kadının katında şansı olup olamayacağı düşüncesiyle sınavlamasını. Bunları yaparken de sinirli sinirli ıslık çalıp, şarkı söyler alçak sesle “Felicita... felicita...”.  </p>
			<p class="ice ParaOverride-4">Dış ses (Cesare Pavese) sürer....  </p>
			<p class="ice ParaOverride-4">	...kendine bir kader ve bir ufuk düşleyen, bunların tepeler ya da bulutlar değil de, bulutların ve tepelerin onun bir izdüşümü olarak kan ve kadını düşleyen bir insanın”...  </p>
			<p class="_0">  </p>
			<p class="paragraf ParaOverride-5">Satıcı geri gelir. T-shirt. Açık renk bir pantolon, biraz kirli. Bir elinde birkaç kâğıt, ötekinde ise beyaz kumaştan bir çanta. Tüm haliyle tedirgin, sinirlidir. Sanki kendi kendine kendi öyküsünü anlatır gibidir. Herhalde büyük bir yalnızlık çekmektedir. Yanında teneke bir kutuda Birra Perroni getirmiştir. İki de plastik bardak. Bir yandan anlatır, bir yandan da kutuyu açıp bardaklara bira koyar.  </p>
			<p class="ice ParaOverride-4">Satıcı: Köpüklü mü köpüksüz mü?  </p>
			<p class="paragraf ParaOverride-5">Kadın bu saflığa gülümser, çünkü işini bitirdikten sonra da kadının yanında bir garson gibi davranmaktadır.  </p>
			<p class="ice ParaOverride-4">Satıcı:	Çalışmak için bavulumu alıp Berlin’e gittiğimde çok gençtim.  </p>
			<p class="paragraf ParaOverride-5">Kadın önüne çıkan herkesin, onun nereden geldiğini bilmedikleri halde Almanya’dan söz etmelerine şaşar.  </p>
			<p class="paragraf ParaOverride-5">Kadehleri tokuştururlar. Plastik bardaklar çınlamaz. Adam sinirli sinirli pencereden dışarıya bakar. Davet ettiği kadının yüzüne bakamaz. Sık sık dizine vurur, bir ayağını da hareket ettirir.  </p>
			<p class="ice ParaOverride-4">Satıcı: Amcamın Berlin’de bir lokantası vardı, zavallı amcam, kırk yıl orada çalıştı ve orada gömüldü.  </p>
			<p class="ice ParaOverride-4">		Yaşam böyle, hepimiz öleceğiz.  </p>
			<p class="ice ParaOverride-4">		Benim hiç şansım olmadı, kadın konusunda da...  </p>
			<p class="ice ParaOverride-4">		Yalnız iskambil oyununda şanslıyım. İnsanın ne karısı, ne de çocuğu olursa, birşey yapması gerek. Ben de kumar oynuyorum. Venedig’de ana babamın yanında oturuyorum. Yemek, içmek, herşey bedava.  </p>
			<p class="paragraf ParaOverride-5">Tren gider...  </p>
			<p class="ice ParaOverride-4">		Bugün Turin’e, yarın Venedig’e gidiyorum...  </p>
			<p class="ice ParaOverride-4">		İşte böyle...Venedig-Turin, Turin-Venedig....  </p>
			<p class="ice ParaOverride-4">Dizine vurur. Sonra kumaş çantasından çıkarttığı radyosunu gösterir.  </p>
			<p class="ice ParaOverride-4">		Satıcı kısa bir süre ıslıkla “Felicita...felicita...”yı çalar.  </p>
			<p class="ice ParaOverride-4">		Satıcı: Almanya’da aldım. Grundig.  </p>
			<p class="ice ParaOverride-4">		Adınız ne?  </p>
			<p class="ice ParaOverride-4">		Kadın...  </p>
			<p class="paragraf ParaOverride-5">Adı duyulmaz. Bir başka tren karşı yönden gelip hızla geçer.  </p>
			<p class="ice ParaOverride-4">Satıcı: 	Almanca ve ingilizceden başka bir dil.  </p>
			<p class="ice ParaOverride-4">Kadın:	Almanca ve ingilizceyi nereden biliyor sunuz?  </p>
			<p class="ice ParaOverride-4">Satıcı:	Biliyor musunuz, ben dünyayı dolaştım. Bütün dünyada spagetti ve lasagne yenir. Londra’da da Kopenhag’da da.  </p>
			<p class="paragraf ParaOverride-5">Tren durur.  </p>
			<p class="paragraf ParaOverride-5">Karanlıktır. Turin istasyonu çok doludur. Hafif bir yaz yağmuru yağar. Bir yığın insan arasında büyük çerçevede kadını ve satıcıyı görürüz. Adam bir eliyle kadının bavulunu sürükler, öteki elinde kendi kumaş çantası asılıdır. Kamera yukardan yaya kaldırımlarını çeker...istasyonun önündeki bölümü. Kadın da adam da bir nokta kadardır.  </p>
			<p class="_0">  </p>
			<p class="paragraf ParaOverride-5">Turin istasyonu önündeki bölüm.  </p>
			<p class="ice ParaOverride-4">Satıcı:	Burada beni bekleyin. Yarınki içecek listesini vermem gerek.  </p>
			<p class="paragraf ParaOverride-5">Kadın yalnız. Adam binlerce insanın arasında kayboluncaya kadar bekler... Sonra istasyonun uğultusu içinde kalabalığa doğru haykırır:  </p>
			<p class="ice ParaOverride-4">Kadın:	Tüm dünyada spagettinin yayılışını kavradığın gibi, yalnızlık sorununun sorumluluğunu da tek başına taşımayı öğrenmelisin!  </p>
			<p class="paragraf ParaOverride-5">Haykırışı Turin istasyonunun uğultusu içinde çınlar.  </p>
			<p class="paragraf ParaOverride-5">Cut.  </p>
			<p class="paragraf ParaOverride-5">Turin istasyonu önünde.  </p>
			<p class="paragraf ParaOverride-5">Burada kentin gürültüsünü hiç duymayız. Önce alanı ve geniş caddeleri görürüz. Gece. Ağaçlar, Işıklar. Ama sessiz...Yalnız bir blues duyulur...  </p>
			<p class="paragraf ParaOverride-5">(çünkü burada kenti şimdiye kadar kitaplardan tanıdığı biçimiyle hemen kavramıştır. Ve hayalindeki kentte onun uğultusu yoktur...) yalnızca blues...  </p>
			<p class="paragraf ParaOverride-5">Büyük resimde kadını Roma otelinde giderken görürüz. Çantasını ardından sürükler.  </p>
			<p class="paragraf ParaOverride-5">(Burada aslında kadın için artık dış dünya sona ermektedir. Düşünmek ister. Kendi köklerine geri dönmek ister...kendi yaşamı ile bir hesaplaşmaya girecektir. Ciddidir. Duyguludur, belki biraz da melankoliktir. Gene de dış dünyaya karşı canlılığını korur. Dünya artık onun için bir kulistir. O kendi sahnesi üzerinde durmaktadır. Sahnede kendi kendisiyle yalnızdır. Yedek canlısı artık aşk değil, en sevdiği yazar olan Pavese’dir.)  </p>
			<p class="_0">  </p>
			<p class="paragraf ParaOverride-7">Roma otelinin resepsiyonu. Piazza Felice Turin.  </p>
			<p class="_0">  </p>
			<p class="paragraf ParaOverride-7">Burada Cesare Pavese ile özdeşleşir, o da bu otele gelmiştir ve burada intihar etmiştir.  </p>
			<p class="paragraf ParaOverride-7">Resepsiyonda genç bir İtalyan çalışmaktadır. (20 yaşında). Çok ince yapılıdır. Çok narindir.  </p>
			<p class="paragraf ParaOverride-7">Salonda gri saçlı yaşlı bir kadın tek başına oturmaktadır. Yaşı belirsiz...Canı sıkılmış, uykulu. Salonda sonunun gelmesini bekleyen yaşlı bir kadın etkisi yaratmaktadır. Herhangi bir köşede de otelin hizmetkarı oturur. Herşey son derece sessizdir. Bir tek otel sekreteri ufak transistörlü radyosundan müzik dinlemektedir.  </p>
			<p class="paragraf ParaOverride-5">Resepsiyona gelen kadın:  </p>
			<p class="ice ParaOverride-4">Kadın:	Cesare Pavese’nin hangi odada intihar ettiğini biliyor musunuz acaba?  </p>
			<p class="paragraf ParaOverride-7">Otel sekreteri: Evetleyen bir baş işareti yapar.  </p>
			<p class="ice ParaOverride-4">Kadın:	Oda hâlâ, tutulabiliyor mu?  </p>
			<p class="paragraf ParaOverride-7">Otel sekreteri evetleyen bir işaret yapar.  </p>
			<p class="ice ParaOverride-4">Kadın:	Ben o odayı tutuyorum.  </p>
			<p class="paragraf ParaOverride-7">Otel Roma’nın asansörü.  </p>
			<p class="paragraf ParaOverride-7">Biz asansörü altından görürüz. Kamera sonra iyice yukarıdan bütün o yukarıya çıkan kapkaranlık küçük, asansörün içinde yükseldiği deliği gösterir. Sessizlik. Roma otelinin uzun koridorları. Orda burda kullanılmış çarşaf yığınları...Sessizlik...Karanlık..Boşluk...Uzunluk...  </p>
			<p class="paragraf ParaOverride-7">Koridorun bitiminde 305 numaralı oda.  </p>
			<p class="ice ParaOverride-4">Dış ses (Cesare Pavese): “İnsan olabilmek bambaşka bir olgu. Şans, cesaret istek gerektiren bir olgu, özellikle dünyada başka hiç kimse yokmuş gibi yalnız kalabilme cesaretini gerektiren bir olgu...”  </p>
			<p class="paragraf ParaOverride-5">305 numaralı oda.  </p>
			<p class="paragraf ParaOverride-5">Otel sekreteri kepenkleri açıyor. Dışardan Piazza Felice’nin ışıkları görülüyor. Oda yenilenmiş. Onun intiharının hiçbir izini duyumsamıyor. Odanın atmosferinden hayal kırıklığı duyuyor. Otel sekreteri bir başka kapıyı açıyor. Orada onu bekleyen banyo. Kadın sekreterin ardında dolaşıyor.  </p>
			<p class="paragraf ParaOverride-5">Ufak bir tabutluk. Burada onun intiharını anımsıyor, sanki onun cesedini görüyor. Onun bulunduğu yatağın üzerine uzanıyor... Yatağın altına bakıyor. Heyecanla her bir nesneye bakıyor... Sanki onu canlı bulacak ve kendini öldürmesine engel olacakmış gibi bir his taşıyor.  </p>
			<p class="paragraf ParaOverride-5">Otel sekreteri onu izliyor.  </p>
			<p class="paragraf ParaOverride-5">Onun intihar ettiği yatağa uzanıyor. Bir tek ayakkabılarını çıkartıyor. Kamera onun yüzüne yaklaşıyor.  </p>
			<p class="paragraf ParaOverride-5">Flash back. Anımsama. (Yıl 1963)  </p>
			<p class="paragraf ParaOverride-5">Kadın ana babasının evinde yatakta yatıyor. Bu rolü aynı kadın oynar. 20 yaşındadır. Gençliği içinde güzeldir. Gece yarısı kalkar, ailenin diğer fertlerinin uyuduklarına emin olmuştur. Çok sessiz davranır kimse uyanmasın diye. Mutfağa gider. Son derece bakımlıdır. Sağlıklı ve güzeldir. Bütün gün bu işi yapmak için hazırlanmıştır, cesedinin güzel bulunmasını ister.  </p>
			<p class="paragraf ParaOverride-5">Aşağı yukarı 70 hap toplamıştır kendini öldürmek için. Bu miktarın ölmek için yeterli olacağından emindir. Akşama kadar intihar düşüncesince izlenmiştir. Avucuna doldurduğu hapları su ile üç kezde içer. Sonra kendine reçelli ekmek hazırlar, kusmamak için. Hızla ve sessizce. Sonra gene yatağına uzanır.  </p>
			<p class="paragraf ParaOverride-5">Gözlerini yumar....  </p>
			<p class="paragraf ParaOverride-5">Haplardan sonra gördüğü ilüzyon.  </p>
			<p class="paragraf ParaOverride-5">20 yaşında bir kız olarak 6 yaşındaki halinin elinden tutmuş buğday tarlaları içinden koşmaktadır. Ekinler hafif rüzgarda sallanır. Işık güçlüdür. Renkler ise bej....  </p>
			<p class="_0">  </p>
			<p class="paragraf ParaOverride-5">Hastahane koridoru......  </p>
			<p class="paragraf ParaOverride-5">Anne ve babası, ağabeyi (27) ve erkek arkadaşı (25) kapının önünde beklerler...  </p>
			<p class="paragraf ParaOverride-5">Doktor yanlarına gelir.  </p>
			<p class="ice ParaOverride-4">Doktor:	Hiçbir şey yapamayız. Göz bebeklerinde hareket yok. Tansiyonu sıfır.  </p>
			<p class="ice ParaOverride-4">Erkek arkadaşı: Bu kadın ölmeyecek. Elinizden gelen herşeyi yapın.  </p>
			<p class="paragraf ParaOverride-5">Gözlerini psikiyatri kliniğinde  açar. Ve hemen ağlamaya başlar...  </p>
			<p class="ice ParaOverride-4">	“Beni neden kurtardılar?” Ağlar.  </p>
			<p class="paragraf ParaOverride-5">Çevresini öteki hastalar sarar....  </p>
			<p class="ice ParaOverride-4">Bir başka hasta: Neden ağlıyorsun? Burası o kadar kötü değil...  </p>
			<p class="ice ParaOverride-4">Kadın: Buradan çıkmalıyım...  </p>
			<p class="ice ParaOverride-4">Birçok hasta birlikte: İnsan buraya düştü mü kolay kolay çıkamaz...  </p>
			<p class="paragraf ParaOverride-5">Gerçekten de hemen bir hemşire tarafından alınır. Başına nelerin geldiğini anlamak için gövdesine bakar...Belirsiz bir zaman içindedir. Gövdesi çürük doludur. Hemşirenin yanında hastahaneden çıkarılmak üzere asansöre giderken  </p>
			<p class="ice ParaOverride-4">	bir gurup hasta bağırır: Bırakılacağını sanıyor...  </p>
			<p class="_0">  </p>
			<p class="paragraf ParaOverride-5">Roma Oteli. Turin.  </p>
			<p class="_0">  </p>
			<p class="paragraf ParaOverride-5">Kadın yatakta yatar. Kalkar. Banyoya girer. Soyunur. Giysilerini yere atar. Aynada yüzüne “acıyarak” bakar. Sanki kendi kendine neden acı verdiğini sorar gibidir. Öte yandan kendi sınırlarının sonuna kadar gitmeye kararlıdır.  </p>
			<p class="paragraf ParaOverride-5">Kadın küvette. Yorgun. Yorgunluktan banyoda boğulacak gibi. Nefes alma zorluğu çeker. Kendi varoluşu, dünyanın tüm varoluşu ile birlikte ona yük olmaktadır. Yorgundur. Banyodan çıkar. Bir havluya sarınır. Şimdi yalnızdır. Yalnız kendiyle birliktedir. Sakinleşmiş gibidir. Yeniden yatağa uzanır.  </p>
			<p class="_0">  </p>
			<p class="paragraf ParaOverride-5">Flash back. 1971. İstanbul’daki ev.  </p>
			<p class="_0">  </p>
			<p class="paragraf ParaOverride-5">Kadın manik depresyon içindedir. Evde. Odada bir kadın daha var. Herhalde annesi (60 yaşında). Ağabeyi (37). Kocası (30). Bir erkek arkadaşı (35). Üç erkek de solcudur...Bir yandan kadının hastalığına üzülürler, öte yandan da politik sorunlar üzerine tartışırlar. Bu sahneyi kamera ile kadının gözünden gözlemlediğimiz için, erkekler arasındaki konuşmanın bağlantısını anlamayız. Kadın yalnız sözcükler duyar...  </p>
			<p class="ice ParaOverride-4">	Konuşan üç erkek...fısıldıyarak:  </p>
			<p class="ice ParaOverride-4">	– Faşistler...  </p>
			<p class="ice ParaOverride-4">	– Generallerin yeni düzeni...  </p>
			<p class="ice ParaOverride-4">	– O da mı hapiste?  </p>
			<p class="ice ParaOverride-4">	– Benim hapse girip çıktığımı bilmiyor...  </p>
			<p class="ice ParaOverride-4">	– Ağır politik olaylarda hep depresyona giriyor...  </p>
			<p class="ice ParaOverride-4">	– Balkondan aşağıya atlamak istedi...  </p>
			<p class="ice ParaOverride-4">	v.s. ...  </p>
			<p class="paragraf ParaOverride-5">Zil çalar. Doktor elektroşok aletleriyle eve gelir. Kadın onu görünce çok korkar. Çevresinde üç erkeğin sohbet ettiği masanın altına saklanır. Korkudan çığlık atar, kendisine elektroşok yapılmasını istememektedir. Doktor bağırır.  </p>
			<p class="ice ParaOverride-4">	Doktor: Tutun onu! Sıkı tutun!  </p>
			<p class="paragraf ParaOverride-5">Ağabey kaçar. Anne de kaybolmuştur. Kocası ve erkek arkadaşı, ki iri, yapılı bir gençtir, onu tutarlar. Divanın üzerine yatırırlar. O kol ve bacaklarını oynatarak onlara karşı koymaya çalışır. Bağırır.  </p>
			<p class="ice ParaOverride-4">	Doktor: Tuz getirin...  </p>
			<p class="paragraf ParaOverride-5">Erkekler kadının üzerine abanır.  </p>
			<p class="ice ParaOverride-4">	Doktor: Ağzına dudaklarını ısırmasın diye birşey koyun!  </p>
			<p class="paragraf ParaOverride-5">Şok makinesini başına bağlarlar.  </p>
			<p class="paragraf ParaOverride-5">Şok komasında kadın.  </p>
			<p class="paragraf ParaOverride-8"><span><img alt="1.png" class="_idGenPageitem-4" src="image/1_fmt.jpeg"/></span>  </p>
			<p class="paragraf ParaOverride-5">Kadın. Artık alete bağlı değil. Doktor, üç erkek ve annesi yanındalar.  </p>
			<p class="ice ParaOverride-4">Kadın:	Ölüyorum. Devriminizi bensiz yapın!  </p>
			<p class="ice ParaOverride-4">Doktor:	(Yüksek sesle bağırır): Ayağa kalk! Sana klinikte böyle mi davrandık??  </p>
			<p class="paragraf ParaOverride-5">Üniversite kliniği. İstanbul. 1971.  </p>
			<p class="_0">  </p>
			<p class="paragraf ParaOverride-5">Sinir kliniğinde bir bina. Bütün pencereler demir parmaklıklı.  </p>
			<p class="paragraf ParaOverride-5">Sinir kliniğinin karşısında ilk yardım binası. İlk yardım binasının  önü hep dolu. Polisler duruyor. Askeri arabalar geliyor. Yaralanmış solcular getiriliyor, ya da sağcılar...Elleri kelepçeli...Kamera her iki binayı da alır. Üçüncü kata çıkar. Parmaklıkların ardında kadının yüzü görülür. İnce bir gecelik giymiştir, oysa gündüzdür. Süslenmiştir. Yanaklarına kırmızı allığı abartılı sürmüştür. Sakin görünmektedir. Yalnız gözlerini görürüz, ilacın etkisi altındadırlar. İlaç: Halloperidol.  </p>
			<p class="paragraf ParaOverride-5">Hademe gelir yanına. Beyaz bir önlük giymiştir.  </p>
			<p class="ice ParaOverride-4">	Hademe: Hemşire seni görmek istiyor.  </p>
			<p class="paragraf ParaOverride-5">Kadının hareketleri ağırdır.  </p>
			<p class="paragraf ParaOverride-5">Koridora çıkar. Uzun bir koridor. Bölümün tüm odalarının kapıları koridora açılır. Kamera kadınla birlikte yavaş yavaş onu izler. Gri herşey. Odaların kapıları açıktır. Odalar az ya daha fazla yataklarla doludur. Bazı odalar daha dolu, bazıları daha boştur. Bazı yataklarda hastalar uyumaktadır. Bir yatakta birkaç hasta oturmaktadır. Hemen hepsi sigara içmektedir. Hepsi de ilâçla sakinleştirilmişlerdir. Kadın bir kapıyı çalar.  </p>
			<p class="paragraf ParaOverride-5">Hemşirenin odası.  </p>
			<p class="paragraf ParaOverride-5">Hemşire. Çok şişman bir kadın. Normal bir giysi içinde. Ziyaretçisi, sevgilisi için süslenmiştir. Çok makyajlıdır. Çirkin, frapan bir kadın. Makam masasında oturmaktadır. Masanın önünde bir koltuk. Orada sevgilisi oturuyor. Üç kağıtçı bir tip. Büyük, altın yüzüğü var. Bıyıklı...  </p>
			<p class="ice ParaOverride-4">	Hemşire: Sana bir çay vereyim mi?  </p>
			<p class="paragraf ParaOverride-5">aynı anda kendine ve sevgilisine çay koyar iki fincana.  </p>
			<p class="ice ParaOverride-4">	Kadın çevap vermez.  </p>
			<p class="ice ParaOverride-4">	Hemşire: Soyun!  </p>
			<p class="paragraf ParaOverride-5">Kadın cevap vermez. Bir hareket de yapmaz. Soyunmaz da.  </p>
			<p class="ice ParaOverride-4">Hemşire bağırır: Hadi çabuk! Onun önüne geç. Soyun! Yoksa doktora söylerim... sana gene elektroşok yapar!  </p>
			<p class="paragraf ParaOverride-7">Kadın geceliğini çıkarır.  </p>
			<p class="ice ParaOverride-4">Hemşire: Hadi! Kilotunu da! Onun önünde dön! Evet, daire içinde dön.  </p>
			<p class="paragraf ParaOverride-7">Kadın onun emirlerini yerine getirir.  </p>
			<p class="paragraf ParaOverride-7">Hemşire erkek arkadaşına gülümser.  </p>
			<p class="paragraf ParaOverride-7">O da ona gülümser.  </p>
			<p class="paragraf">Hemşire erkek arkadaşına: Güzel, değil mi! Şimdi gidebilirsin...  </p>
			<p class="paragraf ParaOverride-7">Kadın koridorda...  </p>
			<p class="paragraf">Sarı koridor. Akşam vakti. Başka bir gün... belki birkaç gün sonra. Kadın başka bir gecelik giymiştir. Bu saatte bütün hastalar koridorda dolaşırlar, bir aşağıya, bir yukarıya. Koridorun başında bir hademe yerleri siler. Sigara tablaları yoktur. Kadın sigarasını hademenin yerleri sildiği yerde söndürür. Hademe üzerine yürür. Onu dövmeye başlar. Kadının ağzından kan gelir. Bu işi ciddiye almak istememektedir. Ama hademe onu döver. Kadın karşı koyar.  </p>
			<p class="ice ParaOverride-4">Kadın: Peki nerde söndüreceğim sigarayı, nerde? Göstersene?  </p>
			<p class="ice ParaOverride-4">Hademe: Bana karşı koyma... Yoksa seni deli gömleğine bağlarım...   </p>
			<p class="paragraf ParaOverride-7">Kadın ona inanmaz. Onu dövmemesi için ricada bulunur. Bağırır. Tokatları yumrukları çok acıtmaktadır... Hademe bu işe bir türlü son vermez. Sonunda deli gömleğini de getirir. Öteki hastalar kaçarlar.  </p>
			<p class="ice ParaOverride-4">Kadın: Bana yardım edin! Yardım edin bana! Beni ondan kurtarın! Doktor nerde?  </p>
			<p class="ice ParaOverride-4">	Bir hasta: Özel kliniğinde...  </p>
			<p class="paragraf ParaOverride-7">Hademe kadını deli gömleğine bağlar. Ardından onu odasına sürükler. Burada demirden üç yatak vardır. Başka da birşey yoktur. Karyolalar beyazdır. Öteki iki yatak yapılmamıştır. Hastası yoktur. Hademe kadını yatakların birine yatırır. Deli gömleğini yatağa bağlar. İki kolunu da uzatıp çeker ve onları yatağın üst kısımlarına bağlar. İki bacağını da çeker. Onları da yatağın ayakucuna bağlar. O bunları yaparken kadın ona yalvarır.  </p>
			<p class="ice ParaOverride-4">– 	Bırak beni... beni olduğumdan daha çok uzatıyorsun... dayanılmaz bir şey bu... bu durumda bir dakika bile dayanılmaz... lütfen, çöz beni... yalvarıyorum sana! Tüm hastahaneye yalvarıyorum... hastalar... nerdesiniz... çözün beni...  </p>
			<p class="paragraf ParaOverride-7">O böyle inlerken... hastalar odaların birinde şarkı söylerler.. Özellikle de güzel, acı bir kadın  sesi duyulur... boş koridorda yankılanır... hastanenin akşam sessizliği içinde.  </p>
			<p class="_0">  </p>
			<p class="paragraf ParaOverride-7">Roma Oteli. Turin. Ertesi gün.  </p>
			<p class="_0">  </p>
			<p class="paragraf ParaOverride-7">Sabah erken. Kadın eşyalarını toplamıştır. Aynı sekretere resepsiyonda otel parasını öder. Kente gider. Turin’deki yaya geçidinin merdivenlerinde. Çantasını ardından sürükler. Birden otel sekreteri ona yetişir.  </p>
			<p class="ice ParaOverride-4">Otel sekreteri: Sana yardım edebilir miyim? İşim bitti.  </p>
			<p class="paragraf ParaOverride-7">Kadın sevinir. Adam çok sempatiktir, çünkü o gizemli odaya ilk kez onunla girmiştir.  </p>
			<p class="ice ParaOverride-4">	Kadın: Çok naziksin. O kadar yorgunum ki.  </p>
			<p class="ice ParaOverride-4">	Otel sekreteri: Nereye gitmek istiyorsun?  </p>
			<p class="ice ParaOverride-4">	Kadın: S. Stefano Belbo’ya.  </p>
			<p class="paragraf ParaOverride-7">Merdivenleri çıkarlar. Gene İstasyona gelmiştir.  İstasyon çok canlıdır. İnsan dolu. Bir yığın tren gelir ve kalkar. Kadın hangi trenin hangi perondan kalkarak Belbo’ya gittiğini öğrenecek durumda değildir. Otel sekreteri ona yardım eder. Bileti alması için ona para da verir. Sonra istasyon kahvesinde Capucino içerler. Erkek onu trene kadar geçirir. Çantasını vagona yerleştirir.  </p>
			<p class="ice ParaOverride-4">	Otel sekreteri: Belbo’da ne kadar kalacaksın?  </p>
			<p class="ice ParaOverride-4">	Kadın: Rüzgârlarımı yeniden buluncaya kadar...  </p>
			<p class="paragraf ParaOverride-7">Belbo treninde kadın. Bu trenler 1950’lerin eski vagonları...  </p>
			<p class="paragraf ParaOverride-7">Pencereden dışarıya bakar. Defterine notlar da alır. Notlarından:   </p>
			<p class="paragraf ParaOverride-5"><span class="CharOverride-5">Görüntüler:</span>  </p>
			<p class="paragraf ParaOverride-5">Mezarlık, Cimitero Principale, Via Catorio  </p>
			<p class="paragraf ParaOverride-5">(Caupo III Est, fossa No:100)  </p>
			<p class="paragraf ParaOverride-5">Mezarlıktaydı. Kabrini ziyaret etti.  </p>
			<p class="paragraf ParaOverride-5">Mezarlığın kilometrelerce uzayan duvarları...  </p>
			<p class="paragraf ParaOverride-5">Katolik mezarları, çok renkli, duvarların dibinde...  </p>
			<p class="paragraf ParaOverride-5">Kamera mezarlık duvarlarını trenin gidişindeki gibi gösterir...  </p>
			<p class="ice ParaOverride-4">Dış ses: Kadın: Benim en büyük mutluluğum herşeyden kaçmak. Herşeyden. Tüm çocuklardan. Tüm acılardan. Tüm sevgilerden. Tüm orgazmlardan. Tüm gecelerden. Tüm günlerden. Her hilal aydan, her ülkeden. Her sınırdan.  </p>
			<p class="paragraf ParaOverride-5">Kamera mezarlığın duvarlarını tarar.  </p>
			<p class="ice ParaOverride-4">Dış ses: Kadın: Her dünyadan, her öteki dünyadan, her yaşamdan. Ben her gece ölüyorum. Her sabah yeniden canlanıyorum. Her yirmidört saatlik zaman dilimi hem ölüm hem yaşam aynı zamanda. En sonunda benim Ben’im ve benim Ben’im “Ben” olacaklar.  </p>
			<p class="paragraf ParaOverride-5">Tren gider...  </p>
			<p class="_0">  </p>
			<p class="paragraf ParaOverride-5"><span class="CharOverride-5">S. Stefano Belbo istasyonu  </span></p>
			<p class="paragraf ParaOverride-5">Bir köşede ufak bir oğlan güneş şemsiyesi ile duruyor. Yanında iki koyun var. Trenden birkaç kişi daha iniyor. Ufak bir otobüs gardan Belbo’ya gidiyor.  </p>
			<p class="paragraf ParaOverride-5">S. Stefano Belbo. Alan.   </p>
			<p class="paragraf ParaOverride-5"><span class="CharOverride-5">Locanda dell’Angelo</span>  </p>
			<p class="_0">  </p>
			<p class="paragraf ParaOverride-5">Kadın kahvenin önündeki bir sallanan sandalyede sallanıyor. Kahvede birçok genç ve yaşlı erkek oturuyor. Çocuklar.... Hızlı, canlı bir İtalyan müziği çalıyor... Çok canlı bir atmosfer. Kadın da canlı... Bardaki adamlar ona bira yolluyor... Hiç çekinmeden bara gidiyor, herkesle sohbet ediyor. Burada duvarda asılı olan Pavese’nin resmine bakıyor... Burada herkes Pavese’yi tanıyor. Herkes onunla akraba olduğunu söylüyor...  </p>
			<p class="ice ParaOverride-4">	Biri: Nuto hayatta hâlâ...!  </p>
			<p class="ice ParaOverride-4">	Kadın: Onu nerede bulabilirim?  </p>
			<p class="ice ParaOverride-4">	Aynı adam: Ben seni motosikletimle götüreyim ona...  </p>
			<p class="paragraf ParaOverride-5">Motosiklet Canelli’ye gider...  </p>
			<p class="paragraf ParaOverride-5">Kamera motorsikleti yalnız arkadan izler...  </p>
			<p class="paragraf ParaOverride-5">Nuto’nun atölyesine...  </p>
			<p class="_0">  </p>
			<p class="paragraf ParaOverride-5">Ertesi sabah...  </p>
			<p class="paragraf ParaOverride-5">Nuto’nun atölyesi. Nuto ağacın gölgesinde oturmuş gazete okumaktadır. Beyaz köpeği ayak ucunda yatar. Sessizlik. Ama kara yolundan birçok araba ve motorsiklet geçer. Yol atölyenin ön kısmındadır. Kamera Nuto’dan ağaca yükselir... Yeşilliğe... Beton çatıda kadın yatmaktadır... yazıyor.  </p>
			<p class="paragraf ParaOverride-5">Kamera Belbo’nun tepelerini ve bağlarını çepeçevre tarar...   </p>
			<p class="paragraf ParaOverride-5">Flash back  </p>
			<p class="paragraf ParaOverride-5">Kamera kadının 6 yaşındayken yaşadığı çevrenin tepelerini gösterir (Şimdi hiçbir şey duyulmaz. Yolun gürültüsü kesilmiştir...) Bir avlu görüyoruz... tıpkı S. Stefano Belbo’daki mandra avlularına benzeyen bir avlu. Avluda büyük, tersine döndürülmüş bir üzüm sepeti var, hareket ediyor... Ağabey sepete yaklaşıyor. İki çocuğun oynadığı görülüyor. Ağabey sepeti kaldırıyor... İki çocuk utanıyor...  </p>
			<p class="ice ParaOverride-4">	Ağabey: Gene doktorculuk mu oynuyorsunuz?  </p>
			<p class="ice ParaOverride-4">	Çoçuk (6 yaşındaki kadın) koşarak kaçıyor...  </p>
			<p class="paragraf ParaOverride-9">Mutfağa. Mutfağın kapısı doğrudan doğruya bahçeye açılıyor. Mutfağa girdiği anda gördüğü şey karşısında dehşete kapılıyor. Büyükanne mutfak tezgahının önünde durmuş. Karnını açmış. Büyük bir bıçağı karnına, tam midesine tutmuş kıpırdamadan duruyor.  </p>
			<p class="ice ParaOverride-4">	Çocuk: Ne yapıyorsun?  </p>
			<p class="ice ParaOverride-4">	Büyükanne: Kendimi öldürmek istiyorum.  </p>
			<p class="ice ParaOverride-4">	Çocuk: İnsan kendisini hiç kıpırdamadan öldürebilir mi?  </p>
			<p class="paragraf ParaOverride-5">Nuto’nun atölyesinin önünden geçen arabaların sesini duyuyoruz gene.  </p>
			<p class="_0">  </p>
			<p class="paragraf ParaOverride-5">S. Stefano Belbo. Gece. Geç vakit.   </p>
			<p class="_0">  </p>
			<p class="paragraf ParaOverride-5">Kadın kaldığı Casa di Rosa’ya doğru gider. Yolda yürürken gece yola vuran gölgesini izler.  </p>
			<p class="paragraf ParaOverride-5">Odada. Kepenkler yarı kapalı.  </p>
			<p class="paragraf ParaOverride-5">Ağustos böceklerinin sesi duyulur... Bunun dışında sessizlik. Yatar. Karanlık. Bir hayvan bağırır...  </p>
			<p class="paragraf ParaOverride-5">Işığı açar. Uyuyamaz. Yazmayı sürdürmeye başlar. Kısa aralıklarla bir hayvan bağırır... durmadan yeniden.  </p>
			<p class="paragraf ParaOverride-5">Biraz sonra koridorda da ışık açılır.  </p>
			<p class="paragraf ParaOverride-5">Yaşlı, çok sıska bir İtalyan kadını olan evin sahibi Rosa odaya giriyor.  </p>
			<p class="ice ParaOverride-4">	Rosa: Neden uyumuyorsun?  </p>
			<p class="ice ParaOverride-4">	Kadın: Çalışıyorum...  </p>
			<p class="ice ParaOverride-4">	Rosa: Yemek nerede yedin?  </p>
			<p class="ice ParaOverride-4">	Kadın: Artık yemek yemiyorum... (gülümser)  </p>
			<p class="paragraf ParaOverride-5">Rosa onun yatağına yaklaşır. Ayakkabılarını dener...  </p>
			<p class="ice ParaOverride-4">	Kadın: Bu ayakkabıları alabilirsin...  </p>
			<p class="paragraf ParaOverride-5">Kadın Rosa’nın el yapımı, açık beyaz geceliğine bakar...  </p>
			<p class="ice ParaOverride-4">	Rosa: Bunlar gene moda...  </p>
			<p class="ice ParaOverride-4">	Kadın duyduğu hayvanın sesini çıkartır.  </p>
			<p class="ice ParaOverride-4">	Kadın: Bu ne hayvanı?  </p>
			<p class="ice ParaOverride-4">	Rosa: Povone..  </p>
			<p class="paragraf ParaOverride-5">Gök gürülder. Şimşek çakar... Bir yaz yağmuru bastırır... Rosa hemen tesbihlerden birini eline alır, bunlar her tarafta asılıdır.  </p>
			<p class="ice ParaOverride-4">Rosa (bağırır): Madonna gene su verdi... Madonna... Anlıyor musun?  </p>
			<p class="ice ParaOverride-4">Kadın: Evet. Jesus Christi!  </p>
			<p class="_0">  </p>
			<p class="paragraf ParaOverride-5">S. Stefano Belbo. Alan. Sabah.  </p>
			<p class="_0">  </p>
			<p class="paragraf ParaOverride-5">Kadın kahvede oturur. Onun alana gelişi hep bir olaya dönüşür, çocuklar ve erkekler sevinirler. Ama kadınlar ona uzaktan bakarlar ve kendi aralarında konuşurlar. bu köy yabancıların kaldığı bir köy değildir. Bu köyde erkekler ve kadınlar ayrı ayrı daha... Köyün birkaç delikanlısı motorsikletleriyle kadının önünde dururlar, onunla sohbet ederler, şakalar yaparlar... Kadın ciddidir, ama bu şakalara katılır...  </p>
			<p class="paragraf ParaOverride-5">Günlerden cumartesi, köy bir bayrama hazırlanıyor... Kadın da davet edilir. Köy meydanında bir minibüs durur. Genç otel sekreteri iner minibüsten.  </p>
			<p class="ice ParaOverride-4">	Kadın: Orazio!  </p>
			<p class="paragraf ParaOverride-5">Orazio ona yaklaşır.  </p>
			<p class="ice ParaOverride-4">	Kadın: Seni Belbo’ya hangi rüzgârlar attı.  </p>
			<p class="ice ParaOverride-4">	Orazio: Senin burada bulmak istediklerin.  </p>
			<p class="ice ParaOverride-4">	Kadın: Burada kalacak yer bulmak çok zor.  </p>
			<p class="paragraf ParaOverride-5">Garsonu çağırır.  </p>
			<p class="ice ParaOverride-4">Kadın, garsona: Ziyaretçim var. O da Rosa’da kalabilir mi?  </p>
			<p class="paragraf ParaOverride-5">Garson güler.  </p>
			<p class="ice ParaOverride-4">	Garson: Ama evli değilsiniz.  </p>
			<p class="paragraf ParaOverride-5">Karşıdaki tepeyi gösterir.  </p>
			<p class="ice ParaOverride-4">	Garson: O şu tepede kalacak, sen ötekinde...  </p>
			<p class="paragraf ParaOverride-5">Kadın ve Orazio birlikte yaya olarak Canelli’ye giderler.   </p>
			<p class="paragraf ParaOverride-5">Çevre daha sessizdir. Daha az trafik var.  Belbo mezarlığı önünde  </p>
			<p class="paragraf ParaOverride-5">Orazio kadını öper.  </p>
			<p class="ice ParaOverride-4">	Kadın: Neden peşimden geldin? Hangi an seni bana getirdi.  </p>
			<p class="ice ParaOverride-4">	Orazio: 305 numaralı odada durduğumuz an.  </p>
			<p class="ice ParaOverride-4">	Kadın: Hangi 305? Öndekinde mi yoksa tabut olanda mı?  </p>
			<p class="ice ParaOverride-4">Orazio: Pavese’nin kendini öldürdüğü yerde. Bu tahta yatağa baktığın sırada o kadar olağandışıydın ki, hemen sana koşup gelmek istedim...  </p>
			<p class="paragraf ParaOverride-5">Yolda Pavese’nin doğduğu evin önünden geçerler.  </p>
			<p class="paragraf ParaOverride-5">Nuto’nun atölyesi...  </p>
			<p class="paragraf ParaOverride-5">Nuto gene gazete okumaktadır. Beyaz köpeği artık havlamaz kadını gördüğünde...  </p>
			<p class="ice ParaOverride-4">	Kadın: Nuto, ziyaretçim geldi...  </p>
			<p class="paragraf ParaOverride-5">Kadın ve Orazio Nuto’nun atölyesine girerler... Burada aşağı yukarı yüz yıldır herşey saklanmıştır... Kemanlar, violonseller, Nuto’nun ürettiği tüm diğer şeyler sıra sıra dururlar. Pavese’nin resimleri, kitaplar... Ara sıra Nuto da içeriye girer. Bir sinek öldürür. Sonra gene dışarıya çıkar... Bir filozof gibidir. Alçakgönüllü. Akıllı. Sakin. (83 yaşında). Ama yaşlanmamış.  </p>
			<p class="paragraf ParaOverride-5">Kadın sonradan Nuto’nun ağacın gölgesinde okuduğu gazeteye bir göz atar. Baş sayfada (büyük bir haber değil), ama kaza geçirmiş bir arabanın resmini görür... Donup kalarak haberi okur, nefes bile almadan. Kaza geçiren araba Rainer’in arabasıdır.  </p>
			<p class="ice ParaOverride-4">	Kadın: Orazio, gel bağlara gidelim...  </p>
			<p class="paragraf ParaOverride-5">Orazio ve kadın Nuto’nun atölyesinin arkasında yükselen tepelere tırmanırlar. Şimdi hava sıcaktır. Güneş açmıştır. Gittikçe daha yukarılara tırmanırlar. Çevrelerine bakarlar. Kadın Orazio ile sevişmek için korunmalı bir yer arar.  </p>
			<p class="paragraf ParaOverride-5">Kadın ve Orazio bağın içinde yatarlar. Güneş çok yükselmiştir. Terlerler. Onun orgazmından sonra kadın güneşe bakar ve kendi kendini tatmin eder. Güneşi görürüz. Yüzünü görürüz kadının...  </p>
			<p class="ice ParaOverride-4">	Kadın: Ben ilk miyim?  </p>
			<p class="ice ParaOverride-4">Orazio: İlki Kalabriya’da bir bakireydi. Yeterince iyi değildim senin için, değil mi?  </p>
			<p class="ice ParaOverride-4">	Kadın: Sevebildiğin sürece, herkesi sevebilirsin.  </p>
			<p class="paragraf ParaOverride-5">Nuto’nun gölgeliğinde Nuto, kadın ve Orazio otururlar. Beyaz köpek gene Nuto’nun ayak ucunda. Akşam vaktidir.   </p>
			<p class="ice ParaOverride-4">	Nuto: Otel Roma’da mı tanıştınız?  </p>
			<p class="ice ParaOverride-4">	Kadın: Evet. Birbirimizi seviyoruz.  </p>
			<p class="ice ParaOverride-4">Nuto: Bu yeni bir şey. Biz akıl almaz zamanların akılalmaz kişileriyiz.  </p>
			<p class="paragraf ParaOverride-5">Nuto klarnet çalar... Yoldan iki cenaze alayı geçer. İkisi de bol çiçekle bezenmiştir. Ardından birçok otomobil...  </p>
			<p class="paragraf ParaOverride-5">Nuto klarnet çalar...  </p>
			<p class="paragraf ParaOverride-5">Köpeği görürüz... Çevreyi... Ve kadının ağladığını duyarız...  </p>
			<p class="paragraf ParaOverride-5">Ağlıyor, içindeki herşeyi ağlayarak dışarı vuruyor, bir kelime bile söylemeden. Nuto onun ağlamasından tedirgin olmuyor. Orazio da sakin oturuyor. Üçünü de görüyoruz, Nuto’nun çaldıklarını dinliyoruz, kadının ağlamasını duyuyoruz...  </p>
			<p class="ice ParaOverride-4">	Nuto: Neden ağlıyorsun?  </p>
			<p class="ice ParaOverride-4">	Kadın: Yaşamı yoğunlaştıran ölümün kendisi değil mi?  </p>
			<p class="paragraf ParaOverride-5">Cut  </p>
			<p class="paragraf ParaOverride-5">(Kesme)  </p>
			<p class="paragraf ParaOverride-5">Tren düdük öttürür ve hızla yol alır... düdük öttürür ve hızla yol alır... Kadın pencere kenarında yalnız oturmaktadır...  </p>
			<p class="paragraf ParaOverride-5">Tren düdük çalar ve hızla yol alır...  </p>
		</div>
	</body>
</html>