<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title>Isaac Asimov _ Uzayın Bekçileri</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" dir="ltr">
  <h2 class="calibre1" dir="ltr" id="toc6">Haziran 2001: VE AY HÂLÂ PARLAKTI</h2>

  <p class="Standard6" dir="ltr"></p>

  <p class="Standard6" dir="ltr">ROKETTEN ilk çıktığında çok soğuk bir geceyle karşılaştı. Kuru Mars odunları toplayan Spender, küçük bir ateş yaktı. Ateş çevresinde bir kutlama, bir eğlenti söz konusu değildi. Odun topladı, ateşe attı ve çıtırtıyla yalaz-lanışlarını seyretti.</p>

  <p class="Standard6" dir="ltr">Mars'ın ince hava tabakası alevlerle aydınlandığında Kaptan Wilder, Cheroke, Hathaway, Sam Parkhill ve kendisini uzayın ıssız karanlığını aşıp, bu ölüm ve düşler dünyasına getiren roketi net olarak seçebildi.</p>

  <p class="Standard6" dir="ltr">Jeff Spender kulaklarını dikmişti. Gözcülükle görevliydi ve bir saldırıya karşı tetik duruyordu. Elden geldiğince, Mars'a ilk gelenlerin ortadan kayboluşlarının etkisinde kalmamalıydı. Hiçbir düşünce belirtmedi. Fakat çoğunluk, başarısızlıkla sonuçlanan öteki yolculuklardan sonra, bu dördüncü yolculuğun başarılı olacağını umuyorlardı. Olanlardan ötürü hiçbir kötümserliğe kapılmadılar. Ün ve onur kazanma düşüncesiyle doluydular. Ciğerleri biraz hızlı hareket edilse insanı sarhoş gibi eden Mars'ın ince atmosfer tabakasına çabuk alıştı.</p>

  <p class="Standard6" dir="ltr">Gibbs yeni tutuşturulmuş ateşin yanma geldi ve «Niçin odun yerine gemideki kimyasal ateşi kullanmıyoruz?» diye sordu.</p>

  <p class="Standard6" dir="ltr">— Boş ver, dedi Spender ona bakmaksızın.</p>

  <p class="Standard6" dir="ltr">Mars'a indikleri ilk gece, gürültülü ve çok parlak bir ateş yakmak doğru olmayacaktı. İthal malı bir küfür gibi olur, diye düşündü. Mars'ın durgun kanallarına atılmış süt ve bira kutuları Mars'ın yeşil çimenleri üzerinde oraya buraya uçuşan New York Times gazetesinin yaprakları, çevreye atılmış muz kabukları, piknik artıkları canlandı gözünde. İçinden geçen bu düşüncelerle titredi.</p>

  <p class="Standard6" dir="ltr">Sanki ölü bir devi canlandırmış gibi, ateşi üfleyerek canlandırdı. Geniş bir mezarlıkta karaya inmişlerdi, geniş bir yıkıntılar denizinde. Burada bir uygarlık yok olmuştu. Bu sakin ilk gecede bu anılara saygılı olunmalıydı.</p>

  <p class="Standard6" dir="ltr">Gibbs, Kaptan Wilder'e döndü. «Efendim, böyle kutlama olmaz. Benim önerim, cin ve et hakkımızın bir bölümüyle, ilk gecenin onuruna şöyle bir cümbüş yapmak... »</p>

  <p class="Standard6" dir="ltr">Kaptan Wilder bir mil kadar ötedeki ölü kente baktı:</p>

  <p class="Standard6" dir="ltr">— Çok yorulduk dedi, tüm ilgisini kente yöneltmiş, adamlarını unutmuş gibiydi. Belki yarın gece. Bu gece, gemiye bir meteor çarpmaksızın ya da bir adamımızı yitirmeksizin uzayı aşmış olmaktan duyduğumuz mutlulukla yetinmeliyiz.</p>

  <p class="Standard6" dir="ltr">Adamlar çevrede dolanmaya başladılar. Birbirinin omuzlarına yaslanmış, kemerlerini düzelten ya da herhangi bir şeyle meşgul olan yirmi adam vardı. Spender bir süre onları seyretti. Durumlarından hoşnut görünmüyorlardı. Büyük bir görevi başarmak için hayatlarını tehlikeye atmışlardı. Şimdi de coşup sarhoş olmak istiyorlardı.</p>

  <p class="Standard6" dir="ltr">Kimse ağzını açmıyordu.</p>

  <p class="Standard6" dir="ltr">Kaptan dayanamadı. Emir verdi, adamlarından biri gemiye koşup dört yiyecek kutusuyla döndü. Kutular açıldı ve gürültüsüzce tabaklara paylaştırıldı. Adamlar hafiften konuşmaya ve neşelenmeye başladılar. Kaptan yanlarına oturdu ve onlara yolculuğu özetledi. Onlar bunu her yönüyle biliyorlardı, fakat yine de dinlemek hoşlarına gidiyordu. Dönüş yolculuğu üzerine konuşulmayacaktı. Birisi ağzını açacak oldu, hemen susturdular. Çifte ay ışığında kaşıklar inip kalktı; yiyecekler lezzetli, şarap ise en iyisindendi.</p>

  <p class="Standard6" dir="ltr">Uzayı aşan bir alev izinin ardından, yedek roket kampın az ötesinde karaya indi. Spender küçük lombarın açıldığını, fizikçi-jeolog Hathaway'in çıktığını gördü. Hathaway Kaptan'a doğru ağır ağır yürüdü.</p>

  <p class="Standard6" dir="ltr">— Tamam mı? dedi Kaptan Wilder.</p>

  <p class="Standard6" dir="ltr">Hathaway, yıldız parıltılarıyla karışan uzaktaki kente baktı. Yutkundu ve gözlerini iri iri açarak konuştu:</p>

  <p class="Standard6" dir="ltr">— Kent orada, Kaptan, ölü ve binlerce yılın sonsuz güzellikleri yok edilmiş. Tepelerdeki diğer üç kente ulaşılabilir, fakat beşincisi iki yüz mil ötede efendim...</p>

  <p class="Standard6" dir="ltr">— Onun hakkında ne öğrendin?</p>

  <p class="Standard6" dir="ltr">— Son haftaya kadar orada da insanlar yaşıyordu, efendim.</p>

  <p class="Standard6" dir="ltr">Spender irkildi:</p>

  <p class="Standard6" dir="ltr">— Şimdi neredeler?</p>

  <p class="Standard6" dir="ltr">— Ölmüşler, dedi Hathaway. Cadde üzerindeki bir eve girdim. Öteki kasabalardaki evler gibi yüzyıllar öncesinden yıkıldığını sandım. Tanrım, cesetler vardı. Sonbahar yaprakları gibi. Ağaç dalları, yapraklar ve yanık gazete kâğıtları gibiydi her biri. Ve yeni ölmüşlerdi. Dış görünümlerine bakılırsa on gün kadar önce ölmüş olmalıydılar.</p>

  <p class="Standard6" dir="ltr">Spender atıldı hemen:</p>

  <p class="Standard6" dir="ltr">— Neyle öldürülmüşlerdi?</p>

  <p class="Standard6" dir="ltr">— Söyleyeceğime inanmayacaksınız!</p>

  <p class="Standard6" dir="ltr">— Onları öldüren ne, söyle!</p>

  <p class="Standard6" dir="ltr">Hathaway basitçe açıkladı:</p>

  <p class="Standard6" dir="ltr">— Suçiçeği.</p>

  <p class="Standard6" dir="ltr">— Tanrım, bu olamaz!</p>

  <p class="Standard6" dir="ltr">— Evet. inceledim. Suçiçeği. Marslılara yaptığı etkiyi Dünyalılara yapmamıştı. Sanırım onların metabolizması farklı tepki gösterdi. Yanık, kara, kuru bir tabakaya dönmüşler. Ancak suçiçeği olduğundan kuşkum yok. Bu; York, Kaptan Williams ve Kaptan Black'in Mars'a varmış olduğunu gösterir. Tanrı bilir onlara ne olduğunu. Fakat sonuçta, onların Marslılara bu kötülüğü istemeyerek yaptığını biliyoruz.</p>

  <p class="Standard6" dir="ltr">— Hiç hayatta kalan yok mu diyorsun?</p>

  <p class="Standard6" dir="ltr">— Şans eseri kurtulmuş birkaç Marslı olabilir. Eğer açıkgöz birileriyse dağlara kaçmışlardır. Fakat yeterli kanıt yok.</p>

  <p class="Standard6" dir="ltr">Spender döndü, gitti ve ateşin yanma oturdu. «Tanrım, suçiçeği, düşünsene! Bir uygarlık kendini bir milyon yıl boyunca geliştirir, kentler kurar, saygı uyandıran güzel işler yapar ve sonra yok olur. Genellikle yavaş yavaş, ama bazen da birdenbire. Fakat şu ölüm! Mars'ın yok oluşu, güzel, müthiş ya da harikulade isimli şu hastalık yüzünden mi? Hayır, nasıl olur, bu bir çocuk hastalığı, Dünya' da bebekleri bile öldürmeyen bir çocuk hastalığı! Doğru olamaz bu. Eski Yunanlıların kabakulaktan, Romalıların mantar hastalığından ölmesi gibi bir şey! Eğer Marslılara kefen biçen biz isek yazıklar olsun! Yok, hayır, suçiçeği gibi saçma, aptalca bir hastalık buna neden olamaz. Bu yapıya, bu gezegene uygun değil,» diye düşündü.</p>

  <p class="Standard6" dir="ltr">— Pekâlâ, Hathaway, kendine yiyecek bir şeyler al!</p>

  <p class="Standard6" dir="ltr">— Sağ olun, Kaptan.</p>

  <p class="Standard6" dir="ltr">Ve bu olay hemen unutuldu. Adamlar kendi aralarında konuşmaya, şakalaşmaya başladılar.</p>

  <p class="Standard6" dir="ltr">Anlatılanlar Spender'ın gözlerinin önünden gitmiyordu. Tabağındaki yiyeceklere el sürmedi. Bacaklarının buz kestiğini hissetti.</p>

  <p class="Standard6" dir="ltr">Adamlardan biri sesini yükseltti mi, Kaptan sabırla uyarıyor ve alçak sesle konuşması gerektiğini kullandığı ses tonuyla hatırlatıyordu.</p>

  <p class="Standard6" dir="ltr">Hava açıktı ve taze bir koku yayıyordu. Spender uzunca bir süre kımıldamadan oturdu. Başının içinde, uğultusunu duyduğu bir fırtına esiyordu.</p>

  <p class="Standard6" dir="ltr">— Sonra, New York'ta bulunduğum sırada bir sarışınla tanıştığımda, neydi onun adı yahu?.. Ginnie, diye yüksek sesle bir şeyler anlatıyordu Biggs. Evet, evet, öyleydi!..</p>

  <p class="Standard6" dir="ltr">Spender'in içi daraldı. Elleri titremeye başladı.</p>

  <p class="Standard6" dir="ltr">— Ve Ginnie bana dedi ki... diye bağıra çağıra anlatmasını sürdürdü Biggs.</p>

  <p class="Standard6" dir="ltr">Adamlar kahkahalarla güldüler.</p>

  <p class="Standard6" dir="ltr">— Onu öyle bir şapırtıyla öptüm ki... diye yaygarasını sürdüren Biggs, bir yandan da elindeki şişenin dibini buluyordu.</p>

  <p class="Standard6" dir="ltr">Spender tabağını bıraktı. Kulağını yalayıp geçen soğuk soğuk rüzgârın fısıltısını dinledi. Kuru Mars okyanusundaki ölü beyaz evlerin soğuk duruşlarına baktı.</p>

  <p class="Standard6" dir="ltr">-— Ama ne kadındı, ne kadın! diye söylenen Biggs elindeki şişeyi ağzına boşalttı. Tanıdığım bütün kadınlardan farklıydı.</p>

  <p class="Standard6" dir="ltr">Biggs'in terli vücudunun kokusu kaplamıştı ortalığı. Spender ateşle ilgilenememişti.</p>

  <p class="Standard6" dir="ltr">— Hey, Spender, canlandır onu, diye seslendi Biggs, bir an için ona bakıp elindeki yeni şişeye döndü. Ne diyordum? Ha, bir gece Ginnie ve ben...</p>

  <p class="Standard6" dir="ltr">Schoenke diye çağırdıkları biri akordiyonunu çıkardı ve adamlar ortalığı toza bulayarak dans etmeye başladılar.</p>

  <p class="Standard6" dir="ltr">— Oh be, kendime geldim, diye bağırdı bir başkası.</p>

  <p class="Standard6" dir="ltr">Ötekiler haykırışlarla katıldılar bu şenliğe. Boş tabakalarını oraya buraya fırlattılar. Adamların üçü bir araya gelip, «Evde kalmış kızlar» korosu taklidi yaptılar. Ötekiler el çırpıp tempo tuttular. Cheroke fanilasını çıkardı ve döne döne dans etmeye başladı. Terden sırılsıklam olmuştu. Ay ışığı onun alabros tıraşlı kafasında ve sinekkaydı tıraşlı gergin çenesinde parladı.</p>

  <p class="Standard6" dir="ltr">Kuru denizin dibinden hafif bir rüzgâr esti ve tepelerdeki kayalar yüzünü gümüş rengi rokete ve sönmekte olan ateşe çevirdiler.</p>

  <p class="Standard6" dir="ltr">Gürültü gitgide arttı ve daha çok insan hoplayıp zıplamaya başladı. Tarağına kâğıt mendil geçiren biri akordiyona eşlik etti. Yirmiyi aşkın şişe açıldı ve içildi. Kafayı iyice bulan Biggs ayakta zor duruyordu.</p>

  <p class="Standard6" dir="ltr">— Gelsenize, efendim, diye seslendi Cheroke Kaptan'a.</p>

  <p class="Standard6" dir="ltr">Kaptan dansa katılmak zorunda kaldı. Oysa hiç de istekli değildi. Yüzü asıktı. Spender ona baktı ve şöyle düşündü: «Seni zayıf adam, nedir bu gece olanlar? Onlar ne yaptıklarını bilmiyorlar. Mars'a gelmeden önce çevre koşullarına uyum programından geçmişlerdi. Ne yapacakları nasıl davranacakları anlatılmıştı onlara. Hepsini unuttular. Ya sen?»</p>

  <p class="Standard6" dir="ltr">— Bu kadarı yeter, diyen Kaptan özür dileyip ayrıldı, yerine olurdu.</p>

  <p class="Standard6" dir="ltr">Spender Kaptan'a baktı. Göğsü körük gibi inip çıkıyordu. Yorulmuştu. Akordiyon, tarak-armonika, şarap, cin, dans, bağırış, çığırış ve kahkahalar...</p>

  <p class="Standard6" dir="ltr">Biggs sallana sallana Mars kanalının kıyısına indi. Elindeki boş şişeleri birer birer kanalın mavi sularına fırlattı. Boş şişeler, suya batarken boğuluyormuş gibi sesler çıkardılar.</p>

  <p class="Standard6" dir="ltr">— Seni vaftiz ediyorum, seni vaftiz ediyorum, seni vaftiz ediyorum!., dedi her şişeyi atışında. Seni vaftiz ediyorum, Biggs, Biggs, Biggs Kanalı...</p>

  <p class="Standard6" dir="ltr">Spender ateşin yanında ve ayaklaydı. Biggs'e yaklaştı ve iki yumruk attı. Biggs bohça gibi yuvarlanarak kanala düştü. Biggs'in sudan çıkmasını hareketsiz bekledi. Bu sırada öteki adamlar koşup Spender'i tuttular.</p>

  <p class="Standard6" dir="ltr">— Hey, ne diye birbirinizi yiyorsunuz, Spender?</p>

  <p class="Standard6" dir="ltr">Biggs sudan çıktı. Adamların Spender'i tuttuklarını gördü.</p>

  <p class="Standard6" dir="ltr">— Gösteririm sana, dedi ve Spender'in üzerine gelmeye başladı.</p>

  <p class="Standard6" dir="ltr">— Kesin, diye bağırdı Kaptan Wilder. Adamlar Spender'i bıraktılar. Biggs durakladı ve Kaptan'a baktı.</p>

  <p class="Standard6" dir="ltr">— Tamam, Biggs, git üzerine kuru bir şeyler giy. Sizler de partiyi bitirin! Spender, gel benimle!</p>

  <p class="Standard6" dir="ltr">Adamlar eğlenceyi kestiler. Wilder, Spender'i de yanına alarak biraz uzaklaştı. Spender'i karşısına aldı:</p>

  <p class="Standard6" dir="ltr">— Sanırım ne olduğunu açıklarsın, dedi.</p>

  <p class="Standard6" dir="ltr">Spender yüzünü kanala doğru çevirdi:</p>

  <p class="Standard6" dir="ltr">— Bilmiyorum. Sıkılmıştım, Biggs'ten, gürültüden... Vaftizden! Ne saçma şey!</p>

  <p class="Standard6" dir="ltr">— Uzun bir yolculuk yaptık. Bir parça eğlenmeyi hak etmişlerdi.</p>

  <p class="Standard6" dir="ltr">— Uyulması gereken kurallar nerede kaldı, efendim? Kurallara göre davranma kararına ne oldu?</p>

  <p class="Standard6" dir="ltr">— Yorgunsun ve olaylara farklı bir açıdan bakıyorsun, Spender. Sana elli dolar para cezası veriyorum.</p>

  <p class="Standard6" dir="ltr">— Peki, efendim. Onların, aptallıklarımıza bakıp bir düşünce edinmelerine yetti bu olanlar.</p>

  <p class="Standard6" dir="ltr">— Onlar mı?</p>

  <p class="Standard6" dir="ltr">— Marslılar!.. Ölü ya da diri.</p>

  <p class="Standard6" dir="ltr">— Öldükleri kesin, dedi Kaptan. Burada olduğumuzu bildiklerini mi sanıyorsun?</p>

  <p class="Standard6" dir="ltr">— Yeni bir durum ortaya çıktığında eskiler bunu bilemez mi?</p>

  <p class="Standard6" dir="ltr">— Diyelim ki öyle. Sanki ruhlara inanıyormuş gibi konuşuyorsun.</p>

  <p class="Standard6" dir="ltr">— Ben gerçekleşen olaylara inanırım ve Marslıların gerçekleştirdikleri pek çok şeyin kanıtı var. Caddeler, evler, kitaplar, büyük kanallar, saatler, atları olmasa da ahırlar, daha neler, kim bilir? Nereye baksam kullanılmış bir şeyler görüyorum, yüzyıllarca dokunulmuş, elle tutulmuş şeyler. Bana, bu kullanılmış şeylerin ruhuna inanıyor musunuz diye soracak olursanız, evet olacaktır cevabım. Hepsi burada. Her şey kullanılmış. Bütün dağlar adlandırılmış. Oysa biz, en küçük bir rahatsızlık duymadan o adları değiştireceğiz, kullanmayacağız. Oysa o adlar yaşar. Kanallara, dağlara, kentlere vereceğimiz yeni adlar sudan çıkmış ördeğin sırtındaki sular gibidir. Dökülür gider. Mars'a nasıl ulaşacağımız sorun değil, çünkü asla ulaşamayacağız biliyor musun? Parçalayacağız onu, derisini yüzeceğiz, kendi çıkarımıza göre değiştireceğiz.</p>

  <p class="Standard6" dir="ltr">— Biz Mars'ı yıkmayacağız, dedi Kaptan. Öylesine büyük ve öylesine güzel ki!</p>

  <p class="Standard6" dir="ltr">— Bilmez değilsin. Biz Dünyalılar büyük ve güzel şeyleri yıkmakta pek becerikliyizdir. Mısır'ın göbeğine, Karnak tapınağının yanına sandviç kulübelerimizi oturtmamız bile bunu anlatmaya yeter bir örnektir. Ve Mısır, Dünya'nın yalnızca ufak bir parçası. Fakat burada her şey antik ve görülmedik değerde. Biz ise oraya buraya artıklarımızı atmaya başladık bile. Bu kanalı Rockefeller Kanalı, şu dağı Kral George Dağı, şu ölü denizi Dupont Denizi diye adlandıracağız ve Roosevelt, Lincoln, Coolidge kentleri olacak ve bu yerlerin özgün adları olduğu sürece bu yaptığımız asla doğru olmayacaktır.</p>

  <p class="Standard6" dir="ltr">— Bir arkeolog olarak bu iş de senin görevin olacak; eski adları bulup çıkarmak ve bize bunları kullandırtmak.</p>

  <p class="Standard6" dir="ltr">— Ticari endişelerden uzak az sayıda insan anlar bunu ve bundan hoşlanır. (Spender dağlara baktı) Bu gece burada olduğumuzu biliyorlar. Şaraplarının içine tükürdüğümüzü biliyorlar ve sanırım bizden nefret ediyorlar.</p>

  <p class="Standard6" dir="ltr">Kaptan başını iki yana salladı:</p>

  <p class="Standard6" dir="ltr">— Burada düşman yok. (Rüzgâra kulak verdi) Kentlerine bakılırsa zarif, güzel, filozofik insanlar oldukları anlaşılıyor. Başlarına ne geldiyse kabul eltiler. Kentlerini yerle bir eden nihai bir savaş olmaksızın soykırımı kabullendiler. Gördüğümüz bütün kentler bozulmadan kalmış. Büyük olasılıkla, bizim burada oluşumuza lavlar üzerinde oynayan çocuklar kadar bile önem vermediler. Belki de böylesi bizim için daha iyi olacak.</p>

  <p class="Standard6" dir="ltr">— Biggs onları eğlenmeye zorlayıncaya dek adamların ne kadar sakin oldukları dikkatini çekti mi, Spender? Mutlu görünen bir sessizlikle baktılar ve gerçekte ürkmüşlerdi. Bütün bunlara bakınca sandığımız kadar acımasız olmadığımız, çocuk tulumları içinde, oyuncak roketlerimiz ve atomlarımızla oynayıp neşelenen yavrucaklar olduğumuzu görürüz. Fakat, korkarım ki, bir gün Dünya Mars'ın bugünkü durumuna düşecek. Eğer çok geç kalmış olmazsak, bizi ayıltacak olan budur. Uygarlıklar için acı bir ibret belgesidir bu durum. Bunu Mars'tan öğreneceğiz. Şimdi çeneni kapa, yerine dön ve neşelenmeye bak. Şu elli dolar ceza hâlâ geçerli, unutma!</p>

  <p class="Standard6" dir="ltr">Ölü denizi fırtına kapladı. Büyük bir toz bulutu kalktı. Adamların ağızları, burunları, gözleri kum doldu. Havada ıslıklar çalarak dönen rüzgâr birden kesildi. Bu olay, zaten havası kaçmış olan eğlenceyi bitirdi.</p>

  <p class="Standard6" dir="ltr">— Gelin, baylar, gelin! Yeni bir üniforma giymiş olan Biggs gemiden fırladı. Boş bir salonda bağıran biri gibi sesi çınlıyordu. Spender'e bakmamaya çalışarak bağırdı : Gelin!</p>

  <p class="Standard6" dir="ltr">Kimse yerinden kıpırdamadı.</p>

  <p class="Standard6" dir="ltr">— Gelin, Whitie, armonikanı da getir!</p>

  <p class="Standard6" dir="ltr">Whitie çalgısını üfledi, berbat bir ses çıktı. Bunun üzerine elindekini bir kenara bıraktı.</p>

  <p class="Standard6" dir="ltr">Birisi akordiyonu aldı. Tuşlara dokunduğunda, boğazlanan bir hayvanın böğürtüsü gibi dayanılmaz bir ses çıktı.</p>

  <p class="Standard6" dir="ltr">— Anlaşıldı. Ben ve şişem eğlencemizi tek başımıza sürdüreceğiz. (Yassı şişesinden bir yudum aldı) Spender onu izliyordu. Uzun süre hiçbir harekette bulunmadı. Sonra, sinirden gerilen parmaklarıyla deri pantolonuna vurmaya başladı.</p>

  <p class="Standard6" dir="ltr">— Benimle kente gelmek isteyen var mı? diye seslendi Kaptan. Burada birkaç nöbetçi bırakacağız ve silahlanıp gideceğiz.</p>

  <p class="Standard6" dir="ltr">Gönüllüler sıraya geçti. Biggs de içlerinde olmak üzere on dört kişi gitmek istiyordu. Ötekiler roketin yanında kaldı.</p>

  <p class="Standard6" dir="ltr">Birlik, ay ışığının altında sessizce yola koyuldu. Yükselen çifte Ay'ın ışığı altında ölü kentin dış mahallelerine yöneldiler. Onları peşlerinden çifte gölgeleri izliyordu. Bir süre sanki soluk almadan yürüdüler. Ölü kentte bazı şeylerin canlanmasını, kuru denizin dibinden inanılmaz bir soyun çelik zırhlı bir süvarisinin dört nala çıkagelmesini bekliyor gibiydiler.</p>

  <p class="Standard6" dir="ltr">Spender tüm benliği ve gözleriyle ıssız sokakları taradı. Pencereler açılıyor, başını uzatan insanlar ona el sallıyor gibi geliyordu. Antik enstrümanların sihirli nağmeleri okşuyordu kulaklarını.</p>

  <p class="Standard6" dir="ltr">— Hey! diye bağırdı Biggs. iki elini ağzına dayamıştı. Hey, kentteki insanlar, hey!</p>

  <p class="Standard6" dir="ltr">Kaptan azarlarcasına uyardı hemen.</p>

  <p class="Standard6" dir="ltr">— Biggs!</p>

  <p class="Standard6" dir="ltr">Biggs sustu. Taş kaplamalı bir bulvar üzerinde ilerlediler. Bir türbe ya da kütüphanedeymişler gibi hepsi fısıltıyla konuşuyorlardı. Alçak sesle konuşan Kaptan düşüncelerini açıkladı. Bu insanların nereye gitmiş olduğunu, neler yaptıklarını, kimler olduklarım ve nasıl öldüklerini merak ediyordu. Dünya'ya, hiç gelmemişler miydi acaba?</p>

  <p class="Standard6" dir="ltr">Kimse ağzını açmadı. Bir süre sustular.</p>

  <p class="Standard6" dir="ltr">— Lord Byron, dedi Jeff Spender.</p>

  <p class="Standard6" dir="ltr">Kaptan döndü ve dikkatle ona baktı:</p>

  <p class="Standard6" dir="ltr">— Lord kim?..</p>

  <p class="Standard6" dir="ltr">— Lord Byron, bir on dokuzuncu yüzyıl ozanı. Bu kentler ve Marslıların duyguları üzerine şiirler yazdı. Eğer bu duygulardan eser kaldıysa, son Marslı ozan tarafından da işlenmiş olabilir.</p>

  <p class="Standard6" dir="ltr">Adamlar şaşkın bakakaldılar. Kaptan:</p>

  <p class="Standard6" dir="ltr">— Nasıldı o şiir, Spender? diye sordu.</p>

  <p class="Standard6" dir="ltr">Spender duruşunu değiştirdi, ellerini cebinden çıkardı, bir an hatırlamak için düşündü ve sakin sesiyle şiiri okumaya başladı. Herkes kulak kesilmişti.</p>

  <p class="Standard8" dir="ltr">«Öyle bir yolculuğa çıkacağız ki</p>

  <p class="Standard8" dir="ltr">Gecenin bitimine doğru</p>

  <p class="Standard8" dir="ltr">Yine de yürekler sevgi dolu</p>

  <p class="Standard8" dir="ltr">Ve ay hâlâ parlak olacak.»</p>

  <p class="Standard6" dir="ltr">Kent puslu ve sessizdi. Adamlar yüzlerini ayışığına çevirmişlerdi.</p>

  <p class="Standard8" dir="ltr">«Kılıç kınında paslanırsa</p>

  <p class="Standard8" dir="ltr">Ve terk ederse ruh gövdeyi</p>

  <p class="Standard8" dir="ltr">Yürek soluğu kesmeli</p>

  <p class="Standard8" dir="ltr">Sevgi öldürmelidir kendini.</p>

  <p class="Standard8" dir="ltr">Yine de gece aşk içindir</p>

  <p class="Standard8" dir="ltr">Ve gün güneşe döner hep</p>

  <p class="Standard8" dir="ltr">Çaresiz çıkılacak o yolculuğa</p>

  <p class="Standard8" dir="ltr">Ay ışığı götürecek bizi.»</p>

  <p class="Standard6" dir="ltr">Dünyalı adamlar bir tek söz etmeksizin ve hiçbir tepki göstermeksizin, kentin merkezinde öylece duruyorlardı. Açık bir geceydi ve rüzgârın sesinden başka ses yoktu. Bir saray kalıntısına doğru yürüdüler.</p>

  <p class="Standard6" dir="ltr">Biggs öksürüyordu. Gözleri donuklaşmıştı. Öksürükten boğulur gibi oldu. Ellerini ağzına götürdü, gözlerini yumdu, çıkardığı balgamı taşların üzerine tükürdü. Bunu birkaç kez yineledi. Çevreyi kötü bir koku kapladı.</p>

  <p class="Standard6" dir="ltr">Spender bir an için dik dik baktı, sonra döndü ve dışarı çıktı. Ayın altında bir başınaydı. Ne geri dönüp baktı, ne de içeri girdi. Orada bekledi.</p>

  <p class="Standard6" dir="ltr">Sabahın dördünde geri döndüler. Ranzalarına uzandılar ve hemen uyudular. Kaptan Wilder çalı-çırpıyla canlandırdığı ateşin başına oturdu.</p>

  <p class="Standard6" dir="ltr">McClure iki saat sonra gözlerini açtığında Kaptan'ın yatmadığını fark etti:</p>

  <p class="Standard6" dir="ltr">— Hâlâ uyumadınız mı efendim, diye sordu.</p>

  <p class="Standard6" dir="ltr">Kaptan, hafiften gülümsedi:</p>

  <p class="Standard6" dir="ltr">— Spender'i bekliyorum.</p>

  <p class="Standard6" dir="ltr">— Siz bilirsiniz, efendim. Ben döneceğini sanmıyorum. Nedenini bilmiyorum, fakat bana öyle geliyor ki, o asla geri dönmeyecek.</p>

  <p class="Standard6" dir="ltr">McClure yeniden uykuya daldı. Ateş zayıfladı ve sonunda söndü.</p>

  <p class="Standard6" dir="ltr">Spender, o günü izleyen hafta boyunca da dönmedi. Kaptan araştırma birlikleri gönderdi, fakat birlikler elleri boş döndüler. Kendini iyi hissettiğinde herhalde geri dönerdi. Kindarın biriydi zaten. Cehennemin dibine kadar yolu vardı!</p>

  <p class="Standard6" dir="ltr">Kaptan bu söylenenlere hiçbir karşılık vermedi, fakat bu olayı seyir defterine işledi.</p>

  <p class="Standard6" dir="ltr">Mars sabahlarından biri; Pazartesi, Salı ya da herhangi bir gün. Biggs kanal kıyısındaydı, ayaklarını suya sarkıtmış, yüzünü güneşe dönmüştü.</p>

  <p class="Standard6" dir="ltr">— Hey Tanrı'nın cezası! diye bağırdı.</p>

  <p class="Standard6" dir="ltr">— Ben son Marslıyım, dedi adam silahını ona doğrultup.</p>

  <p class="Standard6" dir="ltr">— Ne dedin? diye sordu Biggs şaşkınlıkla.</p>

  <p class="Standard6" dir="ltr">— Seni öldüreceğim.</p>

  <p class="Standard6" dir="ltr">— Kes! Ne biçim şaka bu, Spender?</p>

  <p class="Standard6" dir="ltr">— Kalk, kalk da mideni doldurayım.</p>

  <p class="Standard6" dir="ltr">— Tanrı aşkına, bırak o silahı.</p>

  <p class="Standard6" dir="ltr">Spender tetiği yalnız bir kez çekti. Biggs kanalın kıyısına düştü, kısa bir an orada kaldı ve ardından suya yuvarlandı.</p>

  <p class="Standard6" dir="ltr">Spender silahını kılıfına soktu ve oradan sessizce uzaklaştı. Güneş Mars toprağını aydınlatıyordu. Rokete doğru yürüdü. Adamlardan bazıları Cookie'nin yaptığı çardağın altında kahvaltı ediyorlardı.</p>

  <p class="Standard6" dir="ltr">— Bir «Yalnız Adam» geliyor, dedi içlerinden birisi.</p>

  <p class="Standard6" dir="ltr">— Merhaba Spender! Uzun zamandır görememiştik!</p>

  <p class="Standard6" dir="ltr">Masadaki dört adam, arkalarına dikilip onları süzen bu adama dikkatlice baktılar.</p>

  <p class="Standard6" dir="ltr">— Perişan ettin bizi, dedi Cookie gülerek. Bir çanağın içindeki kara bir maddeyi karıştırıyordu. Kemik yığınına yumulmuş köpek gibisin.</p>

  <p class="Standard6" dir="ltr">— Olabilir, dedi Spender. Bazı şeyleri öğrenmiş oldum. Çevrede sinsi sinsi dolaşan bir Marslı olduğunu söylesem ne dersin?</p>

  <p class="Standard6" dir="ltr">Dört adam çatallarını masaya bıraktılar.</p>

  <p class="Standard6" dir="ltr">— Ne dedin? Nerede?</p>

  <p class="Standard6" dir="ltr">— Önemi yok. Sana bir soru sorayım. Eğer sen bir Marslı olsaydın ve birtakım insanlar ülkene gelip yakıp -yıkmaya başlasalardı neler hissederdin?</p>

  <p class="Standard6" dir="ltr">— Ne hissedeceğimi tam olarak bilemem, dedi Cheroke. Ben biraz Cheroke kanı taşıyorum. Büyükbabam bana Oklahoma toprakları hakkında pek çok şey anlatmıştı. Eğer çevrede bir Marslı varsa, onunla her şeyimi paylaşmaya hazırım.</p>

  <p class="Standard6" dir="ltr">— Siz ne dersiniz, baylar? diye sordu ötekilere Spender.</p>

  <p class="Standard6" dir="ltr">Hiçbiri karşılık vermedi; suskunlukları çok şey anlatıyordu.</p>

  <p class="Standard6" dir="ltr">— Peki, dedi Spender bu sessizlik üzerine. Ben bir Marslı buldum!</p>

  <p class="Standard6" dir="ltr">Adamlar gözlerini kısarak ona baktılar. Spender devam elti:</p>

  <p class="Standard6" dir="ltr">— Tepelerdeki ölü bir kentte. Onu bulacağımı ummuyordum doğrusu. Çevreyi böyle bir amaçla dolaşmıyordum. Onun orada ne işi vardı bilmiyorum. Bir hafta kadar kaldığım küçük vadi kasabasında, eski kitapların nasıl okunduğunu ve eski sanat eserlerinin tarzlarını öğrenmeye çalışıyordum. Ve bir gün, bu Marslıyı gördüm. Bir an için olduğu yerde kaldı ve ardından çekip gitti. Bir daha da dönmedi. Ben yine eski yazıyı öğrenmeye oturdum ve Marslı her gün bana biraz daha yaklaştı ta ki Mars dilini tam olarak öğrenesiye dek. Şaşırtıcı ölçüde basit ve resim-grafik tarzında bir yazıları vardı. Marslı yeniden bana göründüğünde, önce «Çizmeleri ver,» dedi. Ve ben çizmelerimi verdim. «Üniformanı ve tüm giysilerini ver.» Ve ben hepsini verdim. «Silahını ver.» Ve ben silahımı da verdim. Son olarak da: «Şimdi gel ve olacakları izle.» dedi. Ve Marslı kampa doğru yürüdü ve şimdi burada.</p>

  <p class="Standard6" dir="ltr">— Ben hiç Marslı görmüyorum, dedi Cheroke.</p>

  <p class="Standard6" dir="ltr">— Üzgünüm baylar.</p>

  <p class="Standard6" dir="ltr">Spender silahını ateşledi. Hafif bir ses çıktı.</p>

  <p class="Standard6" dir="ltr">Mermiler birincisinde masanın solundaki; ikincisinde sağındaki ve üçüncüsünde ortadaki adama isabet etti. Üçüncü mermiyi yiyen Cookie, olduğu yerde dönüp, ardındaki ateşin üstüne düştü ve giysileri tutuştu.</p>

  <p class="Standard6" dir="ltr">Kahvaltı masasında, elleri masanın üzerine uzanmış, kıpırdamayan ve önlerindeki yiyecekleri soğumuş iki adam vardı. Cheroke, put gibi, inanılmaz bir hareketsizlik içinde Spender'e bakıyordu.</p>

  <p class="Standard6" dir="ltr">— Sen benimle gelebilirsin, dedi Spender.</p>

  <p class="Standard6" dir="ltr">Clıeroke bir şey demedi.</p>

  <p class="Standard6" dir="ltr">— Benimle birlikte gelebilirsin, dedim.</p>

  <p class="Standard6" dir="ltr">Sonunda Cheroke güçlükle konuşabildi:</p>

  <p class="Standard6" dir="ltr">— Onları öldürdün.</p>

  <p class="Standard6" dir="ltr">— Onlar bunu hak etti.</p>

  <p class="Standard6" dir="ltr">— Çıldırmışsın sen!</p>

  <p class="Standard6" dir="ltr">— Belki çıldırdım. Fakat sen benimle gelebilirsin.</p>

  <p class="Standard6" dir="ltr">— Seninle gelmek mi? Niye? diye bağırdı Cheroke. Yüzünün rengi solmuş, gözleri sulanmıştı. Git buradan! Defol!</p>

  <p class="Standard6" dir="ltr">Spender tetiğe dokundu. Cheroke da hareketsiz kaldı.</p>

  <p class="Standard6" dir="ltr">Spender başını eğdi. Elini terli yüzünde dolaştırdı. Rokete baktı. Birdenbire her şey sallanmaya başladı. Karşı konulmaz bir fiziksel tepki duydu. Bir düşten uyanmanın, bir hipnozdan kurtulmanın ifadesi belirdi yüzünde. Bir an için yere çöktü.</p>

  <p class="Standard6" dir="ltr">«Durdur onu, engel ol!» Vücudunun emri altındaydı. Bütün sinir telleri titriyor, sarsılıyordu. «Durdur onu!» Beyni gövdesini eziyordu.</p>

  <p class="Standard6" dir="ltr">Yerden kalktı. Elleri yeniden titremeye başladı. «Hayır!» dedi sinirli bir şekilde. Titreme geçti. Ardından, bir heykel gibi dimdik yürüyüp, kızgın tepelere doğru uzaklaştı.</p>

  <p class="Standard6" dir="ltr">Hava ısındı. Bir saat kadar geçtikten sonra, Kaptan, biraz jambon ve yumurta almak için roketten çıktı. Orada oturan üç adama selam vermek üzereydi ki, durdu, dikkatlice baktı. Havada belli belirsiz bir koku hissetti. Yere, ateşin üzerine uzanmış aşçıyı gördü. Ötekiler, soğumuş yemeklerinin önünde oturuyorlardı.</p>

  <p class="Standard6" dir="ltr">O sırada Parkhill ve adamlardan ikisi roketten çıktılar. Kaptan, sanki büyülenmiş gibi, önlerinde dikilmiş duruyordu.</p>

  <p class="Standard6" dir="ltr">— Adamları çağır, dedi Kaptan. Herkesi.</p>

  <p class="Standard6" dir="ltr">Parkhill fırladı kanal kıyısına doğru koştu.</p>

  <p class="Standard6" dir="ltr">Kaptan Cheroke'ye dokundu. Cheroke yavaşça kıvrıldı ve oturduğu yerden düştü. Güneş alabros saçlarında ve iri kemikli çenesinde parladı.</p>

  <p class="Standard6" dir="ltr">Adamlar toplandılar.</p>

  <p class="Standard6" dir="ltr">— Kim eksik?</p>

  <p class="Standard6" dir="ltr">— Eksiğimiz hâlâ Spender, efendim. Biggs'in ölüsünü de kanalda bulduk.</p>

  <p class="Standard6" dir="ltr">— Spender!</p>

  <p class="Standard6" dir="ltr">Kaptan gün ışığında parlayan yüksek tepelere baktı. Güneş, asık bir yüzle dişlerini gösterdi. «Tanrının cezası,» dedi Kaptan sinirden titreyen sesiyle. «Niye böyle yaptı?</p>

  <p class="Standard6" dir="ltr">— Niye öyle yapmış? diye bağırdı Parkhill, gözleri ateş saçıyordu. Onun beynini dağıtacağım, evet dağıtacağım. Hey Tanrım!</p>

  <p class="Standard6" dir="ltr">Kaptan Wilder adamlarından ikisine işaret etti:</p>

  <p class="Standard6" dir="ltr">— Kürekleri alın!</p>

  <p class="Standard6" dir="ltr">Mezarlar kazıldı. Kaptan, kutsal kitabı yüzüne kapadı. Çukura indirilen cesetlerin üzeri yavaş yavaş toprakla örtüldü.</p>

  <p class="Standard6" dir="ltr">Roketlerine döndüler, gidip silahlarının mekanizmasını gözden geçirdiler, kemerlerine el bombalarını astılar ve tabancalarının meşin kılıfını açtılar.</p>

  <p class="Standard6" dir="ltr">— Haydi gidelim, dedi Kaptan.</p>

  <p class="Standard6" dir="ltr">Spender, vadinin kimi yerlerinden yükselen toz bulutunu gördü ve arama ekiplerinin yola çıktığını anladı. Bir kaya parçasının üzerine oturdu ve okumakta olduğu gümüş kitabı yere bıraktı. Kitabın sayfaları çok ince som gümüşten ve yazıları siyah ve altın sarısı el yazmasıydı. Vadi kasabalarından birindeki bir evde bulduğu on bin yıllık bu kitap felsefe üzerineydi. Kitabı elinden gönülsüzce bırakmıştı.</p>

  <p class="Standard6" dir="ltr">Bir süre düşünceye daldı. Neye yarar ki? Onlar gelip beni buluncaya dek burada oturup okuyacağım...</p>

  <p class="Standard6" dir="ltr">Bu sabah beş adamı öldürdükten sonra, nedenini kavrayamadığı bir boşlukta bulmuştu kendini. Sersem gibiydi. Ardından büyük bir huzursuzluk duydu ve bunu garip bir rahatlama yerini, avcıların toz bulutlarının görünmesi üzerine yavaş yavaş kin duygularının geri dönüşüne bırakıyordu.</p>

  <p class="Standard6" dir="ltr">Matarasındaki sudan bir yudum aldı. Ayağa kalktı, gerindi ve vadinin sessizliğine kulak verdi. Ne güzel olurdu; o ve Dünya'da kalan birkaç dostu burada birlikte olsalar, gürültü ve üzüntülerden uzak, kendi bayatlarını yaşasalardı.</p>

  <p class="Standard6" dir="ltr">Kitabını alıp yürüdü. Öteki elinde tabancasını tutuyordu. Yağmur sularının oluşturduğu, beyaz çakıl taşlarıyla dolu bir derecik vardı. Soyunup bu sığ suya girdi ve yıkandı. Bu iş için oldukça zaman harcadı.</p>

  <p class="Standard6" dir="ltr">Öğleden sonra üç dolaylarında ateş başladı. Spender bir tepenin doruğundaydı. Tepeler arasına serpilmiş üç küçük Mars kabasına doğru izlediler onu. Kasabaların yukarıdan görünüşü, sanki yerlere serpilmiş çakıl taşları gibiydi; tek tek evler, yer yer yeşil alanlar, havuzlar, bir kütüphane ve çeşmesi olan bir alan seçilebiliyordu her birinde. Yağmur sulanılın doldurduğu havuzlardan birine girip yüzmek, Spender'in bir yarım saatini daha aldı .Peşindekilerin gelip onu yakalamalarını bekliyordu sanki .</p>

  <p class="Standard6" dir="ltr">Tam havuzlu küçük villayı terk ederken ardı ardına silah atışları başladı. Mermiler yakındaki duvarın tuğlalarını taradı. Onu aralıksız izleyen kuru sıkı yağmurundan korunduktan sonra, döndü ve ilk atışında adamlardan birini vurdu.</p>

  <p class="Standard6" dir="ltr">Kıstırılmak istendiğini anladı. Bir çember oluşturmak ve bunu yavaş yavaş daraltmak istiyorlardı. El bombalarını kullanmamaları garipti. Kaptan Wilder, rahatlıkla bunları kullanma emrini verebilirdi.</p>

  <p class="Standard6" dir="ltr">Fakat ufak parçalara ayrılmak da hoşuma gider, diye düşündü Spender. Kaptan ne isterse o olur. O, bende yalnızca bir delik açılmasını ister. Çok mu garip? Ölmemi istediği açık. Hiç de anlaşılmaz değil. Niye? Çünkü o beni anlayan biridir. Beni anladığı içindir ki, usta adamlarının beynimi dağıtmasını istiyor. Öyle değil mi?</p>

  <p class="Standard6" dir="ltr">Dokuz, on atış daha duyuldu. Çevresinde kaya parçaları uçuştu. Spender aralıksız ateş etti. Zaman zaman da elindeki gümüş kitaba göz gezdiriyordu.</p>

  <p class="Standard6" dir="ltr">Kaptan kızgın güneşin altında açığa çıkıp koşmaya başladı. Elinde bir tüfek vardı. Spender tabancasını ona doğrulttu, fakat ateşlemedi. Kaptan yer değiştirip Whitie'in bulunduğu kayanın ardına sıçradı. Sinirli bir tartışma duyuldu.</p>

  <p class="Standard6" dir="ltr">Birdenbire Kaptan yeniden ortaya çıktı. Elinde beyaz bir mendil sallıyordu. Adamlarına bir şeyler söyledi ve silahını bıraktıktan sonra yukarıya doğru yürümeye başladı. Spender olduğu yere uzandı ve silahını Kaptan'a doğrulttu.</p>

  <p class="Standard6" dir="ltr">Kaptan geldi ve sakin bir şekilde bir taşın üzerine oturdu. Bir süre hiç Spender'e bakmadı.</p>

  <p class="Standard6" dir="ltr">Elini gömleğinin cebine attı. Spenderin tetiği kavrayan parmağı titredi.</p>

  <p class="Standard6" dir="ltr">— Sigara? dedi Kaptan.</p>

  <p class="Standard6" dir="ltr">— Sağ olun. Spender bir sigara aldı.</p>

  <p class="Standard6" dir="ltr">— Ateş?</p>

  <p class="Standard6" dir="ltr">— Var. Yakıyorum.</p>

  <p class="Standard6" dir="ltr">Bir iki duman çektiler.</p>

  <p class="Standard6" dir="ltr">— Sıcak, dedi Kaptan.</p>

  <p class="Standard6" dir="ltr">— Öyle.</p>

  <p class="Standard6" dir="ltr">— Rahat mısın burada?</p>

  <p class="Standard6" dir="ltr">— Oldukça.</p>

  <p class="Standard6" dir="ltr">— Ne kadar dayanabileceğini sanıyorsun?</p>

  <p class="Standard6" dir="ltr">— Hepinize yetecek kadar.</p>

  <p class="Standard6" dir="ltr">— Bu sabah eline fırsat geçmişken, topumuzu birden ne diye öldürmedin? Bunu yapabilirdin, biliyorsun.</p>

  <p class="Standard6" dir="ltr">— Biliyorum. Keyfim yoktu. Bir şeyin gereğinden fazlasını yapmak istersen zararı kendine dokunur. Diğer adamların hatalı olduklarını söyleyen sendin. işte bu yüzden onları öldürdüm ve onları öldürmemem gerektiğine inanıyordum. Fakat artık çok geç. Bu yüzden topunuzu öldürmedim. Kızgınlığımın geçmesi ve yeniden kendime gelebilmek için buraya çıktım.</p>

  <p class="Standard6" dir="ltr">— Kendine gelebildin mi?</p>

  <p class="Standard6" dir="ltr">— Tam değil. Oldukça.</p>

  <p class="Standard6" dir="ltr">Kaptan sigarasına baktı:</p>

  <p class="Standard6" dir="ltr">— Niye yaptın bunu?</p>

  <p class="Standard6" dir="ltr">Spender tabancasını kalçasındaki kılıfına yerleştirdi:</p>

  <p class="Standard6" dir="ltr">— Çünkü, Marslıların umulabileceğin de ötesinde iyi insanlar olduğunu görmüştüm. Bizim yüzyıl önce bulunduğumuz noktadaydılar. Kentlerinde dolaşmıştım ve onları atalarını olarak görmekten hoşnuttum.</p>

  <p class="Standard6" dir="ltr">— Burada çok güzel kentler var, dedi Kaptan. Bunu söylerken önlerinde uzanan kasabayı gösterdi.</p>

  <p class="Standard6" dir="ltr">— Yalnız bu değil. Evet, kentleri güzel. Onlar, sanalla hayatın nasıl kaynaştırılacağını biliyorlar. Amerikalılar, sanatla hayatı daima birbirinden ayırdılar. Sanat kimi zaman birtakım çılgın delikanlıların duvar süsü olarak anlaşıldı. Ya da Pazar günleri belli dozda alınan, kuşkusuz biraz da dinle karıştırılan bir şey gibi görüldü. Oysa Marslılar, sanatta da, dinde de, akla gelen her alanda yetkinler.</p>

  <p class="Standard6" dir="ltr">— Onlar hakkında lıer şeyi bildiğini mi sanıyorsun?</p>

  <p class="Standard6" dir="ltr">— Oldukça.</p>

  <p class="Standard6" dir="ltr">— Ve bu nedenle mi insanları öldürmeye giriştin?</p>

  <p class="Standard6" dir="ltr">— Ben küçük bir çocukken ailem beni Mexico City'ye gezmeye götürmüştü. Babamın nasıl kendini beğenmiş havalarda dolaştığını hiç unutamam. Ve annem oranın insanlarından hiç hoşlanmadı. Çünkü esmerdiler ve yeterince yıkanmıyorlardı. Kız kardeşim pek çoğuyla konuşmaya tenezzül etmedi. Onları gerçekten seven yalnız bendim. Öz annemin ve babamın Mars'a gelip de aynı davranışlarda bulunduklarını görür gibi oluyordum. Kendinden olmayan şeyler sıradan Amerikalıya güzel gelmez. Eğer Şikago gibi gökdelenleri yoksa önemsizdir. Böyle bir düşünce olabilir mi? Tanrım, buna düşünce bile denemez! Ve sonra - savaş... Biz ayrılmadan önce Temsilciler Meclisi ve Senato'da yapılan konuşmaları duymuşsundur. Eğer onların arzuladıkları gibi Mars'a üç atom reaktörü yerleştirilir ve atom bombaları depolanırsa... Bu demektir ki, Mars bitti. Güzel olan ne varsa boğazlandı. Eğer bir Marslı tadını beğenmediği bir içkiyi Beyaz Saray'ın döşemelerine kusarsa ne hissederdin?</p>

  <p class="Standard6" dir="ltr">Kaptan hiçbir şey diyemedi. ilgiyle dinliyordu. Spender sürdürdü:</p>

  <p class="Standard6" dir="ltr">— Ve çok geçmeden zenginlik meraklıları çıkar; madenciler, gezginler akın eder. Cortez ve arkadaşları İspanya'dan Meksika'ya geldiklerinde ne oldu bilir misin? Koskoca bir uygarlık açgözlülük ve yobazlık uğruna yok edildi. Tarih Cortez'i asla bağışlamayacaktır!</p>

  <p class="Standard6" dir="ltr">— Günümüzde bir insanın tek başına ahlak ilkelerine göre davranmasını bekleyemezsin. Sen davranabilir misin?</p>

  <p class="Standard6" dir="ltr">— Davranabilir miydim? Bu beni tek başıma bütün açgözlü namussuzlarla karşı karşıya bırakır. Onlar iğrenç atom bombalarını buraya yerleştirmek için, savaşlar çıkarmak için ellerinden geleni yapacaklar. Bir gezegeni viraneye çevirdikleri yetmezmiş gibi, bir başkasını da Dünya'ya benzetmeseler, pislikleriyle doldurmasalar olmaz mı? ilkel görüşlü aptallar! Buraya çıktığımda yalnız onlardan kurtulmadığımı, onların kültüründen ahlak ve gelenek anlayışlarından da kurtulduğumu hissettim. Onların değer yargılarının dışında olduğumu düşündüm. Bütün bu nedenler ve durumlar ışığında, hepinizi öldürmek ve kendi hayatımı yaşamak kararını verdim.</p>

  <p class="Standard6" dir="ltr">— Fakat bunu yapmadın, dedi Kaptan.</p>

  <p class="Standard6" dir="ltr">— Hayır. Beş adamı öldürdükten sonra, tümüyle değişmemiş olduğumu fark ettim. Dünya'da edindiklerimden öyle kolayca sıyrılamadım. Fakat şimdi kararlıyım. Hepinizi öldüreceğim. Bunun ardından, yeni bir roketle yeni bir ekibin gelmesi en azından beş yılı alacaktır. Şu an nazır bir roket yapmaktan cayacaklar. Yeniden denemeyi göze alacaklarsa, olası bir başka başarısızlığa karşı güvence sağlayabilmek için yüzü aşkın model deneyecekler.</p>

  <p class="Standard6" dir="ltr">— Doğru söylüyorsun.</p>

  <p class="Standard6" dir="ltr">— Öte yandan sen, eğer gemiye dönebilseydin, güzelce bir rapor hazırlayacak ve zaman yitirilmeksizin Mars'a saldırılıp ele geçirilmesini önerecektin. Şansım yaver giderse altı yıl daha hayatta kalmış olacağım. Mars'a yapılacak tüm geziler, tüm araştırma ekipleri benim tarafımdan karşılanacak. Bir seferde bir gemiden fazlası olamayacağına göre, yılda bir gemi ya da daha uzun sürede bir gemi gelecek ve her gemide en çok yirmi mürettebat bulunacak. Derken, ben onlarla arkadaşlık kuracağım ve bir gün roketimizin infilak ettiğini arılatacağım -ki bu hafta işlerimi bitirdikten sonra onu havaya uçuracağım, ardından hepsini teker teker öldüreceğim. Yüzyılın ikinci yarısına gelindiğinde de Mars el değmemiş olacak. Ve belki de, Dünya artık Mars ile uğraşmaktan vazgeçecek. Her biri alevler içinde yere çakıldıktan sonra zeplin yapma düşüncesinin nasıl kuşkuyla karşılandığını hatırlar mısın?</p>

  <p class="Standard6" dir="ltr">— Çok iyi tasarlamışsın, dedi Kaptan.</p>

  <p class="Standard6" dir="ltr">— Evet.</p>

  <p class="Standard6" dir="ltr">— Yalnız sayıca azınlıktasın. Seni bir saat içinde ele geçiririz. Bir saat içinde ölmüş olacaksın.</p>

  <p class="Standard6" dir="ltr">— Bazı yeraltı geçitleri ve beni asla bulamayacağınız sığınaklar keşfettim. Oraya çekilip, birkaç hafta orada yaşayacağım. Ta ki siz gevşeyinceye kadar. Sonra oradan çıkıp sizleri teker teker avlayacağım.</p>

  <p class="Standard6" dir="ltr">Kaptan umursamazca başını salladı:</p>

  <p class="Standard6" dir="ltr">— Buradaki uygarlıktan söz etsene bana, dedi.</p>

  <p class="Standard6" dir="ltr">— Onlar doğayla bir arada nasıl yaşanacağım biliyorlardı ve uzun süre doğayla iç içe yaşadılar. Onlar insanlara ve hatta hayvanlara karşı bile zora başvurmadılar. Biz Darwin'den sonra sürekli bu yanlışa düştük. Biz Darwin'i, Huxley'i, Freud'u ve tüm benzerlerini bağrımıza bastık. Daha sonra dinsel inançlarımızın Darwin'le uyuşmadığını gördük, ya da en azından bu noktayı düşünmedik. Darwin'i, Huxley'i ve Freud'ü yüceltmeye uğraşırken dini elden bıraktık. Başarımızdan mutluyduk. inancımızı yitirdik ve hayatın amacının ne olduğunu düşünmeye başladık. Eğer sanat, arzularımızın çevresini sarmış düş kırıklıklarından öte bir şey değilse, eğer din kişisel kuruntudan öte bir şey değilse, hayatta iyi olan ne vardır? İnanç daima bütün sorulara cevap verir olmuştur. Biz bu olanağı Freud ve Darwin'le elimizden kaçırdık. Ve hâlâ yitik bir kuşağız.</p>

  <p class="Standard6" dir="ltr">— Ve bu Marslılar bozulmamış insanlıktır, öyle mi? diye sordu Kaptan.</p>

  <p class="Standard6" dir="ltr">— Evet. Onlar, bilim ve dinin nasıl kaynaştırılacağını bildiler, böylece ikisini bir arada, birini ötekine yeğlemeden yürüttüler.</p>

  <p class="Standard6" dir="ltr">— İdeal bir çözüm gibi görünüyor.</p>

  <p class="Standard6" dir="ltr">— Öyle. Marslıların bunu nasıl başardığını sana göstermek isterdim.</p>

  <p class="Standard6" dir="ltr">— Adamlarım bekliyor!</p>

  <p class="Standard6" dir="ltr">— Yarım saat içinde gider döneriz. Haber verin onlara, efendim.</p>

  <p class="Standard6" dir="ltr">Kaptan durakladı. Kalktı ve tepeye doğru adamlarına seslendi.</p>

  <p class="Standard6" dir="ltr">Spender onu tümüyle mermerden yapılmış bir Mars yapısına götürdü. Çok güzel hayvan frizleri, güneş simgeleri, boğayı andıran yaratık heykelleri, kadın ve erkek heykelleri vardı.</p>

  <p class="Standard6" dir="ltr">— İşte sana cevap, Kaptan. Marslılar hayvanlar arasında yaşamanın sırrım buldular. Hayvanlar hayatı sorguya çekmezler. Hayat sürer gider onlar için. Hayat yaşamak içindir; yaşamaktan hoşlanır ve tadına varırlar. Heykellere bak, hayvan sembollerine bak, bunu anlarsın.</p>

  <p class="Standard6" dir="ltr">— Puta tapıcılık gibi görünüyor ama.</p>

  <p class="Standard6" dir="ltr">—- Tersine, bunlar Tanrı simgeleri; hayatın simgeleri, insanlar çoğalınca Mars üzerindeki hayvanlar yetmez oldu. Ve Mars insanları daha uzun yaşamak için bir soruyu sormaktan vazgeçtiler: Neden yaşamalı? Çelişik gibi gelecek ama, bunun cevabı da yaşamaktı. Marslılar, savaş ve umutsuzluk dönemlerinin doruğunda 'Niçin yaşamamak?' sorusunu sormayı bildiler ve o zaman bunun hiçbir cevabı olmadığını gördüler. Fakat bunlara gerek kalmadan uygarlık, savaşı ve umutsuzluğu önledi, bu sorular da anlamsız duruma düştü. Hayat güzeldi ve bunu tartışmaya gerek yoktu.</p>

  <p class="Standard6" dir="ltr">— Sanki Marsılar çok salmış, kusursuzmuş gibi konuşuyorsun.</p>

  <p class="Standard6" dir="ltr">— Düştükleri durum bunu açıklar. Onlar güzeli yaratmak için uğraştılar ve her şeyi tahrip etmek, herkesi önlerinde eğilmeye zorlamaktan kaçındılar. Onlar, bilimi, sanatı ve dini harman ettiler, bağdaştırdılar; çünkü temelde bilim, açıklayamadığımız bir mucizenin araştırılmasından öte bir şey değildir ve sanat da, bu mucizenin bir yorumudur. Onlar, bilimin estetiği baskı altına almasına izin vermediler. Çok basit bir düzey meselesi. Dünya şöyle düşünür: 'Şu resimde gerçekten renk yok! Bir bilim adamı ise, rengin bir maddenin hücrelerinin yansıttığı ışık olduğunu kanıtlayabilir. Bu nedenle renk, görmekte olduğumuz şeylerin nesnel bir özelliği değildir. Bir Marşlı, ona özgü uzak görüşlülükle diyecektir ki: 'Bu güzel bir resim. Onu yaratanın ellerinden ve düşüncelerinden doğdu, Hayattan kaynaklanan renkler ve düşünceler. Güzel bir şey!'</p>

  <p class="Standard6" dir="ltr">Bir suskunluk oldu. ikindi güneşinin altında oturuyorlardı. Kaptan meraklı gözlerle bu küçük ve ıssız kasabaya baktı.</p>

  <p class="Standard6" dir="ltr">— Burada yaşamak isterdim, dedi.</p>

  <p class="Standard6" dir="ltr">— İstersen yaşayabilirsin.</p>

  <p class="Standard6" dir="ltr">— Bana mı söylüyorsun?</p>

  <p class="Standard6" dir="ltr">— Kumandan, gerçekten altındaki adamların biri bile anlayabilir mi bunu? Onlar kendilerinden başka hiç kimseyi sevmemeyi meslek edinmişlerdir. Artık ne yapsan düzelmezler. Niye onlarla geri dönmek isteyesin? Joneses'ten geri kalmamak için mi? Smith'in sahip olduğu gibi bir pusula edinmek için mi? Para kesesi yerine cüzdan taşımak için mi? Müzik dinlemek için mi? Burada en az elli bin yıllık gerçek Mars müziğinin çalındığı bahçeler vardır. Hayatında asla dinlemediğin bir müzik. Sonra kitaplar var. Hâlâ okumakta olduğum nitelikli kitaplar. Burada kalabilir ve okuyabilirsin.</p>

  <p class="Standard6" dir="ltr">— Bütün bunlar çok güzel şeyler, Spender.</p>

  <p class="Standard6" dir="ltr">— Fakat sen kalmak istemezsin.</p>

  <p class="Standard6" dir="ltr">— İstemem. Yine de sağ ol.</p>

  <p class="Standard6" dir="ltr">— Ve sen benim burada kalmama izin vermeyeceksin. Hepinizi öldürmek zorunda kalacağım.</p>

  <p class="Standard6" dir="ltr">— Çok iyimsersin.</p>

  <p class="Standard6" dir="ltr">— Yaşamak ve iyiye dönüşmek için şimdi daha iyi olanaklarını var. Bunların beni, gerektiğinde daha becerikli bir katil yapacağından kuşkum yok. Bir tür din bu. Soluk almayı öğretiyor. Güneşe uzanıp uyumayı, müzik dinlemeyi ve bir kitabın nasıl okunacağını öğretiyor. Senin uygarlığın insana ne veriyor?</p>

  <p class="Standard6" dir="ltr">Kaptan ayaklarına baktı. Başını salladı:</p>

  <p class="Standard6" dir="ltr">— Böyle olduğu için üzgünüm. Bütün olacaklardan üzgünüm.</p>

  <p class="Standard6" dir="ltr">— Ben de. Sanırım seni yerine götürsem iyi olacak, böylece saldırıyı başlatırsın.</p>

  <p class="Standard6" dir="ltr">— Bunu yapmak zorundayım.</p>

  <p class="Standard6" dir="ltr">— Kaptan, seni öldürmeyeceğim. Hepsi geberttiğinde, sen hâlâ yaşıyor olacaksın.</p>

  <p class="Standard6" dir="ltr">— Neden?</p>

  <p class="Standard6" dir="ltr">— Sana dokunmamaya karar verdim.</p>

  <p class="Standard6" dir="ltr">— Peki...</p>

  <p class="Standard6" dir="ltr">— Seni ölümden koruyacağım. Onlar öldüğünde belki düşünceni değiştirirsin.</p>

  <p class="Standard6" dir="ltr">— Hayır, dedi Kaptan. Bende Dünya kam Var. Senden sonra da bu kanı taşıyacağım.</p>

  <p class="Standard6" dir="ltr">— Sana burada kalınan için bir şans tanışanı bile, öyle mi?</p>

  <p class="Standard6" dir="ltr">-— Çok iyisin. Yine de bunu yapacağım. Nedenini bilmiyorum. Kendime hiç sormadım. Neyse. (Adamların bulunduğu yere doğru yürüdüler) Sakin sakin gelecek misin, Spender? Bu sana son önerim.</p>

  <p class="Standard6" dir="ltr">— Sağ olun, hayır. (Spender ellerine baktı) Son bir şey. Eğer siz kazanırsanız, bana bir yardımda bulunun. Arkeologlar, şans eseri buraya gelip, iyi bir şeyler yapıncaya dek, ki en azından elli yıl alır, izleyin bakalım ne ölçüde bir yıkıma yol açılmış izler misiniz?</p>

  <p class="Standard6" dir="ltr">— Olur.</p>

  <p class="Standard6" dir="ltr">— Ve son bir nokta daha; eğer sana yardımı olacaksa, beni bir yaz günü sıcaktan çıldıran ve asla düzelmeyecek olan bir deli gibi düşünün. Böylesi sizin için daha kolay olur.</p>

  <p class="Standard6" dir="ltr">— Düşünürüm. Çok uzattık, Spender, iyi şanslar.</p>

  <p class="Standard6" dir="ltr">— Sen bambaşka birisin Kaptan, dedi Spender, ılık rüzgârı peşine takıp geri dönerken.</p>

  <p class="Standard6" dir="ltr">Kaptan, toz içindeki adamlarına dönerek, sanki bir şey unutmuş gibi:</p>

  <p class="Standard6" dir="ltr">-— İçecek bir şey var mı? dedi. Elleri arasına soğuk bir şişe bıraktılar. «Teşekkürler», dedi dalgın bir durumda. içti ve ağzım elinin tersiyle sildi.</p>

  <p class="Standard6" dir="ltr">-— Pekâlâ, dedi, Dikkatli olun. istediğimiz kadar zamanımız var. Daha fazla kayba uğramamızı istemiyorum. Onu öldürmek zorunda kalacaksınız. Kolay dize gelmeyecektir. Becerebilirseniz, tek atışla isini bitirin. Acı çekmesin. Haydi iş başına.</p>

  <p class="Standard6" dir="ltr">— Onun o melun beynini parçalayacağım, dedi Sam Parkhill.</p>

  <p class="Standard6" dir="ltr">— Hayır, beynine değil, göğsüne doğru, dedi Kaptan. Spender'in kuvvetli ve kaderine razı yüzü apaçık canlandı gözlerinin önünde.</p>

  <p class="Standard6" dir="ltr">— Onun kanlı beyni...</p>

  <p class="Standard6" dir="ltr"><a class="pcalibre" id="DdeLink147330788392"></a>Parkhill sözünü tamamlayamadı. Kaptan onu yakasından kavradı.</p>

  <p class="Standard6" dir="ltr">Dediğimi duydun. Göğsüne doğru ateş edeceksin. O</p>

  <p class="Standard6" dir="ltr">kadar.</p>

  <p class="Standard6" dir="ltr">Parkhill kendi kendine bir şeyler mırıldandı.</p>

  <p class="Standard6" dir="ltr">— Haydi, davranın, diye seslendi Kaptan.</p>

  <p class="Standard6" dir="ltr">Adamlar çevreye yayıldılar. Bir siperden ötekine sıçrayarak, kâh kızgın taşlardan güneş kokusunu, kâh serin mağaraların yosun kokusunu duyarak ilerlediler.</p>

  <p class="Standard6" dir="ltr">«Sinsice hareket etmek, planlar yapmak ve büyük işler başardığın duygusuna kapılmaktan nefret ederim,» diye düşündü Kaptan. «Gerçekten, bu anlamda zeki olmaktan nefret ederim. Hele yaptığımın doğruluğuna emin olmadığım zamanlarda doğru yapıyorum diye kendimi aldatmaktan nefret ederim. Biz kimiz? Çoğunluk mu? Bu yeterli bir cevap mı? Çoğunluk her zaman kutsaldır, değil ini? Daima, daima kutsaldır; küçücük bir an için, en ufak bir yanlışa asla izin yok, değil mi? On milyon yıldan bu yana hiç hata yapılmadı mı? Nedir bu çoğunluk ve kimleri kapsar? Ne düşünürler? Değişebilirler mi? Hiç huzurlu değilim. Klostrofobi mi bu? Kalabalık korkusunun da dışında genel bir hastalık mı? insan tek başına doğru olabilir mi? Yoksa herkes kendinin doğru olduğunu mu düşünür? Düşünme artık bunları. Haydi bakalım, sürünerek yaklaş ve tetiği çek. Öyle de olsa, böyle de olsa!..»</p>

  <p class="Standard6" dir="ltr">Adamlar koşuştular, eğildiler, gölgelerine doğru çömel-diler, yetersiz havadan ötürü soluk soluğaydılar, zaman zaman dinlenmek zorunda kaldılar, hırıltıyla soludular ve</p>

  <p class="Standard6" dir="ltr">91</p>

  <p class="Standard6" dir="ltr">gözleri karardı. Yine kalktılar, tüfeklerini kavrayıp ıslak mağaralara daldılar, kaya diplerini siper aldılar.</p>

  <p class="Standard6" dir="ltr">Spender olduğu yerde kaldı. Ancak elverişli durumlarda silahını ateşledi.</p>

  <p class="Standard6" dir="ltr">— Tanrı'nın cezasının beynini dağıtmalı! diye hırladı Parkhill tepenin doruğuna doğru koşarken.</p>

  <p class="Standard6" dir="ltr">Kaptan silahını Sam Parkhill'e doğrulttu. Onun iradesine hâkim olamayan ellerini ve tüfeğini göstererek: «Ne yapıyorsun?» diye sordu sertçe.</p>

  <p class="Standard6" dir="ltr">Az daha Parkhill'i sırtından vuracaktı. Kendini zor tuttu. «Tanrım bana sabır ver.»</p>

  <p class="Standard6" dir="ltr">Spender, dağınık biçimde koşuşan adamları seçebiliyordu. Doruktaki iki kayanın arkasına uzanmıştı. Kaptan onu fark etti. iki kaya arasında on-onbeş santimetrelik bir aralık vardı. Bu açıklık Spender'in göğsüne ulaşan bir yoldu.</p>

  <p class="Standard6" dir="ltr">—- Hey, sen! diye bağırdı Parkhill. Senin beynin için bir kurşunum var!</p>

  <p class="Standard6" dir="ltr">Kaptan Wilder hiç kıpırdamadı. Haydi, Spender, diye geçirdi aklından, kaç, yapacağını söylediğin gibi kaç. Kaçmak için az bir zamanın var. Kaç ve bir daha dönme. Haydi. Dediğini yap. Bulduğunu söylediğin tünellere in ve saklan. Aylarca, yıllarca yaşa. Güzel kitaplarını oku ve tapmak havuzlarında yıkan. Haydi, hemen, yoksa çok geç olacak...</p>

  <p class="Standard6" dir="ltr">Spender durumunu bozmadı.</p>

  <p class="Standard6" dir="ltr">«Ona ne haksızlık ettik?» diye kendi kendine sordu Kaptan. Silahını aldı. Sıçrayıp siper değiştiren adamlarını izledi. Küçük Mars kasabasının kulelerine baktı. İki kaya arasında Spender'in göğsünü gördü.</p>

  <p class="Standard6" dir="ltr">Parkhill hiddetle bağırıp namluya mermi sürdü.</p>

  <p class="Standard6" dir="ltr">— Hayır, Parkhill! diye seslendi Kaptan. Bunu yapmana izin veremem. Ne de ötekilerin yapmasına! Hayır, hiçbiriniz yapamazsınız bunu. Onu ben öldüreceğim! Silahını doğrulttu ve nişan aldı.</p>

  <p class="Standard6" dir="ltr">Bunu yaptıktan sonra suçluluk duymayacak mıyım, diye düşündü. Bunu benim yapmam doğru mu? Evet, doğru. Bunu niçin yaptığımı çok iyi biliyorum ve bu nedenle doğru.</p>

  <p class="Standard6" dir="ltr">Başını hafifçe kaldırdı. Ötekilerin güç işiteceği bir sesle, «Kaç» diye seslendi Spender'e. «Uzaklaşman için otuz saniye tanıyacağım, otuz saniye!»</p>

  <p class="Standard6" dir="ltr">Bileğindeki saate baktı. Adamlar hâlâ koşuşmaktaydı. Spender yerinden hiç kıpırdamadı. Saatin saniye göstergesi epey bir yol aldı. «Kaç, Spender, kaç, uzaklaş!»</p>

  <p class="Standard6" dir="ltr">Otuz saniye doldu.</p>

  <p class="Standard6" dir="ltr">Tüfek hedefe nişanlandı. Kaptan derin bir soluk aldı:</p>

  <p class="Standard6" dir="ltr">— Spender, diye fısıldadı soluğunu verirken.</p>

  <p class="Standard6" dir="ltr">Tetiği çekti. Bütün görünen, kayalardan güneşe doğru yükselen bir toz bulutuydu. Silah sesinin yankıları yavaş yavaş söndü.</p>

  <p class="Standard6" dir="ltr">Kaptan yerinden kalktı. Adamlarına seslendi:</p>

  <p class="Standard6" dir="ltr">— Öldü.</p>

  <p class="Standard6" dir="ltr">Adamlar buna inanamadı. Kayalar arasındaki yarık kuşkularım bir ölçüde giderdi. Kaptanın tek başına tepenin doruğuna doğru koştuğunu gördüler; onun çok cesur ya da deli olduğunu düşündüler.</p>

  <p class="Standard6" dir="ltr">Adamlar yanına vardığında birkaç dakika geçmişti.</p>

  <p class="Standard6" dir="ltr">Cesedin çevresinde toplandılar:</p>

  <p class="Standard6" dir="ltr">— Göğsünden mi? diye sordu biri.</p>

  <p class="Standard6" dir="ltr">Kaptan başını önüne eğdi:</p>

  <p class="Standard6" dir="ltr">— Göğsünden, dedi. (Spender'in üzerinde uzandığı kaya renk değiştirmişti) Niye bekledi, çok merak ediyorum. Düşündüğü gibi niye kaçmadı, anlayamıyorum. Neden olduğu yerde kaldı ve kendini öldürttü, bilemiyorum.</p>

  <p class="Standard6" dir="ltr">— Kim bilir? dedi adamlardan biri.</p>

  <p class="Standard6" dir="ltr">Spender, bir elinde silahı, öteki elinde sıkıca kavradığı güneşte ışıldayan gümüş kitabı, uzanmış yatıyordu.</p>

  <p class="Standard6" dir="ltr">«Benim yüzümden mi oldu,» diye düşündü Kaptan. «Kendimden bir şeyler vermeyi reddettiğimden mi? Spender, beni öldürmek düşüncesinden nefret mi ediyordu? Buna güvenebildi mi? Bunun başka cevabı var mı?»</p>

  <p class="Standard6" dir="ltr">Hayır. Yok. Cansız gövdenin yanına çömeldi.</p>

  <p class="Standard6" dir="ltr">Ona yaşama şansı vermiştim, diye düşündü. Bende, onda bulunan bazı özelliklerin varlığını düşündü ve beni bu yüzden öldüremedi. Bu yüzden, evet, bu yüzden. Yeni bir Spender'ım ben. Fakat, vurmadan önce düşünürüm. Hiç vurmam, öldürmem. insanların yanında olurum. O öldüremedi beni, çünkü ben biraz farklı konumdaydım.</p>

  <p class="Standard6" dir="ltr">Kaptan, güneşin ensesini yaktığını hissetti. Alçak sesle:</p>

  <p class="Standard6" dir="ltr">— Eğer birini vurmadan bana gelseydi ve anlatsaydı, belki de birlikte bir çözüm bulabilirdik.</p>

  <p class="Standard6" dir="ltr">— Ne çözümü? dedi kulaklarını dikmiş olan Parkhill. Onun gibilerle neyi çözebilirdik ki?</p>

  <p class="Standard6" dir="ltr">Toprakta yalnızca, mavi gökle ve kayalarla birlikte söylenen sıcağın şarkısı vardı.</p>

  <p class="Standard6" dir="ltr">— Sanırım, haklısın, dedi Kaptan. Birlikle hiçbir şeyi çözemedik. Spender ve ben, belki bir parça başardık bunu. Fakat sen ve ötekiler, asla. içecek bir şeyler verin bana.</p>

  <p class="Standard6" dir="ltr">Spender için boş bir antik lahit arama önerisi Kaptan' dan geldi. Bir avluda bir Mars türbe-mezarı buldular. Orada buldukları binlerce yıllık şaraplarla yıkayıp mumyaladılar; ellerini göğsüne kavuşturup, gümüş bir tabut içinde mezara koydular. Son olarak gördükleri, onun huzur içindeki yüzüydü.</p>

  <p class="Standard6" dir="ltr">Bir süre bu kemerli antik mezarda beklediler.</p>

  <p class="Standard6" dir="ltr">— Sanırım zaman zaman Spender'i anmak, sizlerin de karşı çıkmayacağı bir düşünce olacaktır, dedi Kaptan buruk bir sesle.</p>

  <p class="Standard6" dir="ltr">Kemerli türbeden çıktılar ve mermer kapıyı üstüne kapadılar.</p>

  <p class="Standard6" dir="ltr">Ertesi gün öğle saatleriydi. Ölü kentlerden birini gözüne kestiren Parkhill, kristal camlı pencerelere ateş etmeye, zarif kuleleri tahrip etmeye koyuldu. Parkhill'i yakalayan Kaptan Wilder, dişlerini dökesiye dövdü. Adamı güçlükle elinden aldılar.</p>

  <p class="Standard6" dir="ltr"></p>
</body>
</html>
