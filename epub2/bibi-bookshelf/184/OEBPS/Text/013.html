<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p1">&nbsp;</p>

  <p class="p1">&nbsp;</p>

  <p class="p1"><span class="t5">O</span>na Solucanistan denirdi ve yeşil vadinin üzerinde neredeyse yarım mil yükselen devasa, gri ve baş aşağı duran bir dağdı.</p>

  <p>Dağın tabanı sadece otuz kırk metre genişliğindeydi. Ve çevresindeki bulutun içinden geçerek yükseliyor, bir ucundan diğerine yarım mil genişliğinde bir plato tarafından kesilene dek zarif bir biçimde, dik duran bir trompet misali kıvrılıyordu. Orada, yukarıda ufak bir orman vardı ve yeşilliği, kenardan bir şelale gibi taşıyordu. Binalar vardı. Küçük bir nehir bile vardı, yamaçtan öylesine rüzgâr yiyen bir şelale halinde dökülüyordu ki, yere yağmur şeklinde ulaşıyordu.</p>

  <p>Platonun birkaç metre altında bir sürü de mağara ağzı vardı. Bunların kabaca oyulmuş, düzenli bir görüntüleri vardı, bu yüzden de bu serin ve canlı güz sabahında Solucanistan, bulutların üstünde, bir devin güvercinliği gibi asılı duruyordu.</p>

  <p>Buna göre, güvercinlerin kanat açıklığı kırk metreden biraz daha fazlaydı.</p>

  <p>"Biliyordum," dedi Rincewind. "Güçlü bir büyü alanının içindeyiz."</p>

  <p>İkiçiçek ve Hrun, öğle molalarını verdikleri oyuğa baktılar. Sonra birbirlerine baktılar.</p>

  <p>Atlar sessizce derenin yanındaki gür çimenler arasında ödüyorlardı. Çalıların arasında sarı kelebekler uçuşuyordu. Kekik kokusu ve arı vızıltısı vardı havada. Şişteki yaban domuzları yumuşak cızırtılar çıkarıyordu.</p>

  <p>Hrun omuz silkip pazılarını yağlamaya gitti. Pazıları parlıyordu.</p>

  <p>"Bana iyi görünüyor," dedi.</p>

  <p>"Havaya bir bozuk para atmayı dene," dedi Rincewind.</p>

  <p>"Ne?"</p>

  <p>"Haydi. Bir bozukluk at."</p>

  <p>"Temam," dedi Hrun. "Eğer seni memnun edecekse." Elini kesesine atıp bir düzine krallıktan yağmalanmış bir avuç dolusu bozuk para çıkardı. Epey özen göstererek kurşun bir Zchloty çeyrekliği seçti ve mor başparmağının üzerinde dengeledi.</p>

  <p>"Sen söyle," dedi. "Yazı mı-" paranın tersini yoğun bir dikkatle inceleyip, "bacakları olan bir tür balık mı?" diye bitirdi.</p>

  <p>"Havadayken," dedi Rincewind. Hrun sırıttı ve başparmağıyla fırlattı.</p>

  <p>Çeyreklik dönerek yükseldi.</p>

  <p>Rincewind bakmaya bile tenezzül etmeden, "Kenar," dedi.</p>

  <p>Büyü asla ölmez. Sadece silinir.</p>

  <p>Bu gerçek, diskdünyanın geniş ve mavi enginliğinin hiçbir yerinde, Yaratılış'ın hemen ardından başlayan Büyücü Savaşları'nın geçtiği bölgelerdeki denli açık değildir. O günlerde, saf büyü yaygın olarak bulunurdu ve ilk insanlar tarafından Tanrılar'a karşı savaşlarında hevesle kullanılmıştı.</p>

  <p>Büyücü Savaşları'nın tam kökenleri Zaman'ın sislerinde yitirilmiştir, ne var ki disk düşünürleri, İlk İnsanlar'ın, yaratılışlarından hemen sonra zıvanadan çıktıklarında hemfikirdirler. Ardından gelen savaşlar büyük ve ateşliydi -güneş, gökyüzünde dolap gibi dönmüş, denizler kaynamış, acayip fırtınalar karalan harap etmişti. Gizemli bir biçimde, insanların elbiselerinde küçük beyaz güvercinler belirmişti ve diskin istikrarı (uzayda kaplumbağaların üzerine binmiş filler tarafından taşındığından) tehdit alandaydı. Bu da, Tanrılar'ın bile hesap verdikleri Eski Yüce Varlıklar'ın sert tedbirler almasıyla son buldu. Tanrılar yüksek yerlere sürüldü, insanlar yeniden çok daha küçük olarak yaratıldı ve eski yabani büyünün çoğu emilerek yeryüzünden boşaltıldı.</p>

  <p>Diskin savaşlar sırasında bir büyü tarafından doğrudan vurulan bölgeleri sorununu çözmemişti bu. Büyü binyıllar süren bir yavaşlıkla sönüp gitmiş, çürüyüp giderken de etrafındaki gerçekliği bozan binlerce yıldızaltı parçacık bırakmıştı...</p>

  <p>Rincewind, İkiçiçek ve Hrun paraya bakıyorlardı.</p>

  <p>"Kenar geldi," dedi Hrun. "Eh, sen bir büyücüsün. Daha ne olsun?"</p>

  <p>"Ben o tür büyü yapmam."</p>

  <p>"Yani yapamazsın."</p>

  <p>Rincewind bunu duymazdan geldi, çünkü doğruydu. "Tekrar dene," önerisinde bulundu.</p>

  <p>Hrun bir yumruk dolusu bozukluk çıkardı.</p>

  <p>İlk ikisi alışıldık tarzda düştüler. Dördüncü de öyle Üçüncü, kenarı üzerine düştü ve öylece dengede kaldı. Beşinci, küçük, sarı bir tırtıla dönüşüp yürüyerek uzaklaştı. Altıncı, en yüksek noktasına ulaşınca tiz bir şıngırtı çıkarıp yok oldu. Bir an sonra hafif bir gök gürültüsü duyuldu.</p>

  <p>"Hey, o para gümüştü!" dedi Hrun heyecanla ve ayağa kalkıp yukarı baktı. "Geri getir onu!"</p>

  <p>"Nereye gittiğini bilmiyorum," dedi Rincewind, bıkkın bir sesle. "Herhalde hâlâ ivmeleniyordur. Bu sabah denediklerim de yere inmediler zaten."</p>

  <p>Hrun hâlâ gökyüzüne bakıyordu.</p>

  <p>"Ne?" dedi İkiçiçek.</p>

  <p>Rincewind iç geçirdi. Korku içinde bunu bekliyordu.</p>

  <p>"Yoldan çıkıp yüksek sihirli bir merkeze girdik," dedi. "Bana nasıl olduğunu sormayın. Bir zamanlar burada gerçekten güçlü bir sihir alanı yaratılmış olmalı, biz de bunun artçı etkilerini hissediyoruz."</p>

  <p>"Aynen öyle," dedi, geçmekte oldukları bir çalılık.</p>

  <p>Hrun'un kafası ani bir hareketle aşağı indi.</p>

  <p>"Yani burası o yerlerden biri mi?" diye sordu. "Gidelim buradan!"</p>

  <p>"Haklısın," dedi Rincewind. "Eğer ayak izlerimizi geriye doğru izlersek başarabiliriz. Bir milde bir durup bir para atarız."</p>

  <p>İvedilikle kalkıp eşyaları heybelerine tıkıştırmaya başladı.</p>

  <p>"Ne?" dedi İkiçiçek.</p>

  <p>Rincewind durdu. "Bak," diye atıldı. "Sakın tartışma. Haydi kıpırda."</p>

  <p>"Fena görünmüyor," dedi İkiçiçek. "Sadece birazcık nüfusu kıt, hepsi bu. . "</p>

  <p>"Evet," dedi Rincewind. "Garip, değil mi? Haydi kıpırda!"</p>

  <p>Tepelerinde deri bir kayışın ıslak kayaya vuruluşunu andıran bir gürültü oldu. Camımsı ve belirsiz bir şey Rincewind'in kafasının üzerinden geçti, ateşten havaya bir kül bulutu kaldırdı ve domuz ölüsü şişten sıyrılıp Rize gibi havaya fırladı.</p>

  <p>Bir küme ağaca çarpmamak için yükseldi, kendini düzeltti, dar bir çember çizerek gürledi ve arkasına çizgi halinde sıcak domuz yağı parçaları saçarak merkezyönünde ilerledi.</p>

  <p>"Şimdi ne yapıyorlar?" dedi yaşlı adam.</p>

  <p>Genç kadın billur küreye baktı.</p>

  <p>"Kenaryönünde hızla ilerliyorlar," diye bildirdi. "Aklıma gelmişken, o ayaklı kutu hâlâ yanlarında."</p>

  <p>Yaşlı adam kıs kıs güldü, karanlık ve tozlu mahzenmezarda olmadık biçimde rahatsız edici bir sesti bu. "Akıllı armut ağacı," dedi. "Müthiş. Evet, sanırım onu alacağız. Lütfen bu konuda üstüne düşeni yap, hayatım -güç alanından çıkmadan önce, mümkünse?"</p>

  <p>"Sessizlik! Yoksa -'</p>

  <p>"Yoksa ne, Liessa?" dedi yaşlı adam (bu kısık ışıkta taş sandalyeye yığılışında bir tuhaflık vardı). "Beni bir kez öldürmüştün zaten, unuttun mu?"</p>

  <p>Kadın burnundan soludu ve ayağa kalkıp alaycı bir edayla saçını geri attı. Saçı kızıldı ve altın renkli benekleri vardı. Ayaktayken, Liessa Solucançağıran bütünüyle muhteşem görünüyordu. Aynı zamanda neredeyse çırılçıplaktı, üzerinde sadece birkaç parça en hafifinden zincirli zırh ve parlak ejder derisi binici çizmeleri vardı. Bir çizmesine bir binici kamçısı sokulmuştu, fakat alışılmadık biçimde mızrak gibi uzundu ve uçlarında minik çelik dikenler vardı.</p>

  <p>"Gücüm yeter de artar bile," dedi soğuk bir sesle.</p>

  <p>Belirsiz siluet başıyla onaylar gibi göründü, ya da en azından şöyle bir sallanmıştı. "Hep öyle temin edersin ya beni," dedi. Liessa burnundan soludu ve salondan çıktı.</p>

  <p>Babası arkasından bakma zahmetine girmedi. Bunun bir nedeni, şüphesiz, üç aydır ölü olduğundan gözlerinin pek iyi durumda olmamasıydı. Diğer bir nedeni de, bir sihirbaz olarak -on-beşinci dereceden bir sihirbaz olsa bile- optik sinirleri uzun zamandan beri yaygın gerçeklikten çok uzaktaki seviyeleri ve boyutları görmeye alışmıştı, o yüzden de salt dünyevi olanı gözleme konusunda her nasılsa yetersiz kalıyorlardı (Yaşamları süresince diğer insanlara sekiz façetalı ve ürkünç şekilde böceksi görünmüşlerdi.) Üstelik de artık yaşayan dünyayla Ölüm'ün karanlık gölgeli dünyası arasındaki dar açıklıkta bekletildiğinden, Nedensellik'in bütününü inceleyebiliyordu. Bu yüzden de, beceriksiz kızının bu defa kendini öldürteceği konusunda zayıf bir umut dışında, hatırı sayılır güçlerini, kudretinden çaresiz bir şekilde dörtnala kaçan üç gezgin hakkında daha fazla bilgi edinmek için seferber etmemişti.</p>

  <p>Birkaç yüz metre uzakta, arkasında yarım düzine Binici ile Solucanistan'ın içi boş kalbine giden aşınmış merdivenleri inmekte olan Liessa tuhaf bir ruh hali içindeydi. Acaba beklediği fırsat bu muydu? Belki içinde bulunduğu açmazın anahtarı buydu; Solucanistan tahtının anahtarı belki de buradaydı. Taht onun hakkıydı elbette, ne var ki gelenek, Solucanistan'ı sadece bir erkeğin yönetebileceğini söylüyordu. Bu, Liessa'yı usandırmıştı ve de öfkelendiğinde, Güç daha bir kuvvetli akıyor, ejderler özellikle irileşip iğrençleşiyorlardı.</p>

  <p>Eğer bir erkeği olsaydı, olaylar farklı olabilirdi. Tercihen iriyarı ve dinç, ama kafası fazla çalışmayan biri. Kendisine söyleneni yapacak biri.</p>

  <p>Şu anda ejder ülkesinden kaçmakta olan üçlünün en irisi işe yarayabilirdi. Eğer olur da işe yaramazsa, o durumda da ejderler daima açtılar ve düzenli beslenmeleri gerekiyordu. İğrençleşmelerini sağlayabilirdi.</p>

  <p>En azından, her zamankinden daha iğrençleşirlerdi.</p>

  <p>Merdiven, taş bir kemerden geçip Solucanların tünedikleri büyük mağaranın tavanının yakınındaki dar bir kaya çıkıntısında son buldu.</p>

  <p>Duvarlardaki binlerce delikten giren güneş ışınlan, tozlu loşluğu, içinde bir milyon altın böceğin bozulmadan korunduğu amber çubuklar misali çapraz çizgilerle işliyordu. Altlarında seyrek bir pustan başka bir şeyi aydınlatmıyorlardı. Yukarıda...</p>

  <p>Yürüyen halkalar Liessa'nın o kadar yakınında başladılar ki, uzanıp bir tanesine dokunabilirdi. Binlercesi, yukarıya bakan dönümlerce mağara tavanı üzerinde uzayıp gidiyorlardı. Bu halkaların kazıklarını çakmak, yirmi duvar işçisinin yirmi yılını almıştı ve kendi çalışmalarına asılı durarak ilerlemişlerdi. Yine de kubbenin tepesine yakın dizilmiş seksen sekiz tane büyük halkanın yanında çocuk oyuncağı kalırlardı. Elli diğer halka ise, ter içindeki köle grupları tarafından yerlerine oturtulurken (Güç'ün ilk günlerinde kölenin bini bir paraydı) kaybedilmişti ve büyük halkalar derinlere düşerlerken şanssız çalışanları da yanlarında götürmüşlerdi.</p>

  <p>Yine de seksen sekiz tanesi kurulmuştu ve gökkuşağı kadar büyük, kan gibi paslıydılar. Ve onlardan...</p>

  <p><span class="t13">&nbsp;</span></p>

  <p><span class="t13">Ejderler Liessa'n</span><span class="t13">ı</span><span class="t13">n varl</span><span class="t13">ığı</span><span class="t13">n</span><span class="t13">ı</span> <span class="t13">hissederler. Sek</span><span class="t13">sen sekiz çift halka karma</span><span class="t13">ş</span><span class="t13">ı</span><span class="t13">k bir bulmaca gibi aç</span><span class="t13">ı</span><span class="t13">l</span><span class="t13">ı</span><span class="t13">rken, hava ma</span><span class="t13">ğ</span><span class="t13">aray</span><span class="t13">ı</span> <span class="t13">h</span><span class="t13">ı</span><span class="t13">r</span><span class="t13">ı</span><span class="t13">ldayarak dolan</span><span class="t13">ı</span><span class="t13">r. Façetal</span><span class="t13">ı</span> <span class="t13">ye</span><span class="t13">ş</span><span class="t13">il gözleri olan büyük kafalar lo</span><span class="t13">ş</span> <span class="t13">ı</span><span class="t13">ş</span><span class="t13">ı</span><span class="t13">k</span><span class="t13">ta liessa'y</span><span class="t13">ı</span> <span class="t13">izlemektedir.</span></p>

  <p><span class="t13">Canavarlar hâlâ hafif</span> <span class="t13">ş</span><span class="t13">effaft</span><span class="t13">ı</span><span class="t13">rlar. Etraf</span><span class="t13">ı</span><span class="t13">ndaki erkekler kancal</span><span class="t13">ı</span> <span class="t13">çizmelerini raftan al</span><span class="t13">ı</span><span class="t13">rlarken Li</span><span class="t13">essa beynini tam tasavvura verir; kafas</span><span class="t13">ı</span><span class="t13">n</span><span class="t13">ı</span><span class="t13">n üs</span><span class="t13">tündeki küflü havada canavarlar tamamen gö</span><span class="t13">rünür bir hal al</span><span class="t13">ı</span><span class="t13">rlar; bronz pullar</span><span class="t13">ı</span> <span class="t13">güne</span><span class="t13">ş</span> <span class="t13">ı</span><span class="t13">ş</span><span class="t13">ığı</span> <span class="t13">huzmelerini sönük bir biçimde yans</span><span class="t13">ı</span><span class="t13">tmaktad</span><span class="t13">ı</span><span class="t13">r. Liessa'n</span><span class="t13">ı</span><span class="t13">n beyni zonklamaktad</span><span class="t13">ı</span><span class="t13">r, fakat art</span><span class="t13">ı</span><span class="t13">k Güç serbestçe ça</span><span class="t13">ğ</span><span class="t13">lad</span><span class="t13">ığı</span> <span class="t13">için çok küçük bir yo</span><span class="t13">ğ</span><span class="t13">unla</span><span class="t13">ş</span><span class="t13">mayla di</span><span class="t13">ğ</span><span class="t13">er</span> <span class="t13">ş</span><span class="t13">eyleri dü</span><span class="t13">ş</span><span class="t13">ünebilmektedir.</span></p>

  <p><span class="t13">Ş</span><span class="t13">imdi o da kancal</span><span class="t13">ı</span> <span class="t13">çizmelerini giyer, kanca</span><span class="t13">lar</span><span class="t13">ı</span><span class="t13">n</span><span class="t13">ı</span> <span class="t13">getirmek için elleri üzerinde havada zarif bir takla atar ve belli belirsiz bir ç</span><span class="t13">ı</span><span class="t13">ng</span><span class="t13">ı</span><span class="t13">rt</span><span class="t13">ı</span><span class="t13">yla ta</span><span class="t13">vandaki birkaç tane yürüyen halkaya çarpar</span></p>

  <p><span class="t13">Fakat tavan art</span><span class="t13">ı</span><span class="t13">k zemin olmu</span><span class="t13">ş</span><span class="t13">tur. Dünya de</span><span class="t13">ğ</span><span class="t13">i</span><span class="t13">ş</span><span class="t13">mi</span><span class="t13">ş</span><span class="t13">tir.</span> <span class="t13">Ş</span><span class="t13">u anda, ejder binicilerinin sarkac</span><span class="t13">ı</span><span class="t13">ms</span><span class="t13">ı</span> <span class="t13">bir yürüyü</span><span class="t13">ş</span><span class="t13">le içinden geçti</span><span class="t13">ğ</span><span class="t13">i küçük halkalar</span><span class="t13">ı</span><span class="t13">n zeminini olu</span><span class="t13">ş</span><span class="t13">turdu</span><span class="t13">ğ</span><span class="t13">u derin bir çukur ya da kra</span><span class="t13">terin kenar</span><span class="t13">ı</span><span class="t13">nda dikilmektedir. Çukurun ortas</span><span class="t13">ı</span><span class="t13">n</span><span class="t13">da, binicilerin binekleri sürü halinde beklemek</span><span class="t13">tedir. Çok uzaklarda yukar</span><span class="t13">ı</span><span class="t13">da, ma</span><span class="t13">ğ</span><span class="t13">aran</span><span class="t13">ı</span><span class="t13">n ejder d</span><span class="t13">ı</span><span class="t13">ş</span><span class="t13">k</span><span class="t13">ı</span><span class="t13">lar</span><span class="t13">ı</span><span class="t13">yla renksizle</span><span class="t13">ş</span><span class="t13">mi</span><span class="t13">ş</span> <span class="t13">zeminini olu</span><span class="t13">ş</span><span class="t13">turan ka</span><span class="t13">yalar bulunmaktad</span><span class="t13">ı</span><span class="t13">r.</span></p>

  <p><span class="t13">Âdet edinmi</span><span class="t13">ş</span> <span class="t13">oldu</span><span class="t13">ğ</span><span class="t13">u yumu</span><span class="t13">ş</span><span class="t13">ak, kayan hare</span><span class="t13">ketlerle yürüyen Liessa, kendi ejderi olan Laolith'e yönelir, hayvan da büyük, at gibi ba</span><span class="t13">ş</span><span class="t13">ı</span><span class="t13">n</span><span class="t13">ı</span> <span class="t13">ona çevirir. Çeneleri domuz ya</span><span class="t13">ğı</span><span class="t13">ndan parla</span><span class="t13">maktad</span><span class="t13">ı</span><span class="t13">r.</span></p>

  <p><span class="t13">Çok keyifliydi, der ejder, Liessa'n</span><span class="t13">ı</span><span class="t13">n kafas</span><span class="t13">ı</span><span class="t13">nda. "Yan</span><span class="t13">ı</span><span class="t13">nda kimse olmadan uçu</span><span class="t13">ş</span><span class="t13">a ç</span><span class="t13">ı</span><span class="t13">kmak yok demi</span><span class="t13">ş</span><span class="t13">tim, san</span><span class="t13">ı</span><span class="t13">r</span><span class="t13">ı</span><span class="t13">m?" diye azarlad</span><span class="t13">ı</span> <span class="t13">Liessa. Ac</span><span class="t13">ı</span><span class="t13">km</span><span class="t13">ı</span><span class="t13">ş</span><span class="t13">t</span><span class="t13">ı</span><span class="t13">m, Liessa.</span></p>

  <p><span class="t13">"Açl</span><span class="t13">ığı</span><span class="t13">na gem vur. Çok yak</span><span class="t13">ı</span><span class="t13">nda yiyecek atla</span><span class="t13">r</span><span class="t13">ı</span><span class="t13">n olacak."</span></p>

  <p><span class="t13">Dizginler di</span><span class="t13">ş</span><span class="t13">lerimize tak</span><span class="t13">ı</span><span class="t13">l</span><span class="t13">ı</span><span class="t13">yor. Sava</span><span class="t13">ş</span><span class="t13">ç</span><span class="t13">ı</span> <span class="t13">da olacak m</span><span class="t13">ı</span><span class="t13">? Sava</span><span class="t13">ş</span><span class="t13">ç</span><span class="t13">ı</span><span class="t13">lar</span><span class="t13">ı</span> <span class="t13">severiz.</span></p>

  <p><span class="t13">Liessa binme merdivenini sallar ve bacaklar</span><span class="t13">ı</span> <span class="t13">kenetlenmi</span><span class="t13">ş</span> <span class="t13">halde Laolith'in me</span><span class="t13">ş</span><span class="t13">inimsi boynuna iner.</span></p>

  <p><span class="t13">"Sava</span><span class="t13">ş</span><span class="t13">ç</span><span class="t13">ı</span> <span class="t13">benim. Yiyebilece</span><span class="t13">ğ</span><span class="t13">in ba</span><span class="t13">ş</span><span class="t13">ka birkaç ki</span><span class="t13">ş</span><span class="t13">i var. Bir tanesi sözüm ona sihirbaz, " diye ce</span><span class="t13">saret vermek bab</span><span class="t13">ı</span><span class="t13">ndan ekler.</span></p>

  <p><span class="t13">Ah, sihirbazlar nas</span><span class="t13">ı</span><span class="t13">ld</span><span class="t13">ı</span><span class="t13">r, bilirsin. Yar</span><span class="t13">ı</span><span class="t13">m saat sonra can</span><span class="t13">ı</span><span class="t13">n bir tane daha ister, diye söylenir ej</span><span class="t13">der.</span></p>

  <p><span class="t13">Kanatlar</span><span class="t13">ı</span><span class="t13">n</span><span class="t13">ı</span> <span class="t13">açar ve dü</span><span class="t13">ş</span><span class="t13">er.</span></p>

  <p>&nbsp;</p>

  <p>"Yetişiyorlar," diye haykırdı Rincewind. Atın boynuna daha da eğilip inledi. İkiçiçek aynı hıza yetişmeye çalışıyor, aynı zamanda da uçan canavarlara bakabilmek için boynunu arkasına uzatıyordu.</p>

  <p>"Anlamıyorsun!" diye haykırdı turist, korkunç kanat gürültülerini bastıran bir sesle. "Bütün hayatım boyunca ejderleri görmek istedim ben!"</p>

  <p>"Midelerinden mi?" diye bağırdı Rincewind. "Kapa çeneni de atını sür!" Dizginlerle atı kamçıladı ve gözlerini ilerdeki ormana dikti; sırf irade gücüyle yakma getirmeye çalışıyordu ormanı. O ağaçların altında emniyette olacaklardı. O ağaçların altında uçacak ejderin alnını karışlardı...</p>

  <p>Etrafını gölgeler sarmadan önce kanatların çırpıldığını duydu. İçgüdüsel olarak eyere kapaklandı ve omuzlarının üzerine bir çizgi çeken keskin bir şeyin kor gibi yakan acısını hissetti.</p>

  <p>Arkasında Hrun haykırdı, ama acı çığlığından çok öfke haykırışıydı bu. Barbar, aşağıdaki fundalığa atlamış ve kara kılıç Kring'i çekmişti. Kılıcını, bir başka alçak geçiş için pikeye giren ejdere savurdu.</p>

  <p>"Hangi boktan kertenkele yapabilir bunu bana!" diye kükredi.</p>

  <p>Rincewind uzanıp İkiçiçek'in dizginlerini yakaladı.</p>

  <p>"<span class="t13">Haydir</span>" diye tısladı.</p>

  <p>"Ama, ejderler-" dedi İkiçiçek, büyülenmiş bir halde.</p>

  <p>"Canı cehenneme-" diye başladı sihirbaz ve donakaldı. Ejderin biri üstlerinde daire çizen noktalardan ayrılmış, onlara doğru süzülüyordu. Rincewind İkiçiçek'in atını bıraktı, küfrü bastı ve kendi hayvanını ağaçlara doğru mahmuzladı tek başına. Arkasındaki ani arbedeye kafasını çevirip bakmadı ve üzerinden bir gölge geçince abuk sabuk söylenerek atın yelesine gömülmeye çalıştı.</p>

  <p>Ardından, beklediği dağlayan ve delen acı yerine bir sürü dikenli darbe aldı, çünkü ürken hayvan ormanın salkım saçak dallarının altından geçiyordu. Sihirbaz atın üzerinde kalmaya çabaladı, fakat diğerlerinden daha sağlam bir diğer alçak dal kendisini eyerden düşürdü. Baygınlığın patlayan mavi ışıklan etrafını sarmadan önce son duyduğu şey, çaresiz bir sürüngenin tiz çığlığı ve ağaç tepelerine takılan pençe sesleri oldu.</p>

  <p>Uyandığında, bir ejder onu izliyordu; en azından bulunduğu yöne bakıyordu. Rincewind inildedi ve omuzlarıyla yosunlarda kendine yer açmaya uğraştı, sonra da canı yanınca acıdan nefesini tuttu.</p>

  <p>Izdırap ve korku sislerinin arasından tekrar ejdere baktı.</p>

  <p>Yaratık beş altı yüz metre ötedeki büyük, ölü bir meşe ağacının dalına asılı duruyordu. Bronz-altın rengi kanatları vücudunun etrafına sımsıkı sarılmıştı, fakat şaşılacak bir tutunma yeteneği olan boynunun ucundaki uzun, atgil kafa bir o yana bir bu yana dönüyordu. Ormanı tarıyordu.</p>

  <p>Aynı zamanda yarı şeffaftı. Güneş sönük biçimde pullarından yansıyorduysa da, Rincewind yaratığın arkasındaki dalların dış hatlarını net olarak seçebiliyordu.</p>

  <p>Dalların birinde, asılı sürüngenin yanında cüce gibi duran bir adam oturuyordu. Bir çift uzun çizme, kasık bölgesinde ufak bir hurç ve yüksek tepeli bir kask dışında çıplak görünüyordu. Aylak bir biçimde kısa bir kılıcı ileri geri sallıyor, usandırıcı ve gösterişsiz bir görev yapan birinin edasıyla ağaçların tepesinden etrafı gözlüyordu.</p>

  <p>Bir kınkanatlı, zorlanarak Rincewind'in bacağına tırmanmaya başladı.</p>

  <p>Sihirbaz, yan katı bir ejderin ne kadar zarar verebileceğini merak ediyordu. Sadece yan yarıya mı öldürürdü? Kalıp öğrenmemeye karar verdi.</p>

  <p>Rincewind, meşe ağacı ve üzerindekiler görünmez olana dek topukları, parmak uçları ve omuz kasları üzerinde solucan gibi kıvrılarak hareket etti. Sonra güçlükle ayakları üzerinde doğrulup ağaçların arasında tavşan gibi koşmaya başladı.</p>

  <p>Aklında bir yön, yanında erzak ve at yoktu. Fakat bacakları hâlâ yerindeyken koşabilirdi. Eğreltiotları ve fundalar kırbaç gibi çarpıyordu, ama hiç hissetmiyordu.</p>

  <p>Ejderle arasını bir mil kadar açınca durdu ve bir ağaca yaslanarak yığıldı, ardından ağaç kendisiyle konuştu.</p>

  <p>"Psst," dedi.</p>

  <p>Görebileceklerinden korkan Rincewind bakışlarım yukarıya doğru kaydırdı. Bakışları zararsız ağaç kabuğu ve yaprak parçalarına yoğunlaşmaya çalıştı, fakat merak kamçısı onları geride bırakmaya zorladı. Sonra da Rincewind'in kafasının tam üstündeki bir ağacın dalına girmiş olan siyah bir kılıca odaklandılar.</p>

  <p>"Orda dikilip durma," dedi kılıç (büyük, boş bir şarap kadehinin ağzına sürtülen bir parmağın sesine benzer bir sesle). "Çekip çıkar beni."</p>

  <p>"Ne?" dedi Rincewind. Göğsü hâlâ inip kalkıyordu.</p>

  <p>"Çekip çıkar beni," diye tekrarladı Kring. "Bunu ya yaparsın ya da önümüzdeki bir milyon yılı bir kömür damarında geçiririm. Bir keresinde bir göle atıldığımı anlatmış mıydım sana?"</p>

  <p>"Diğerlerine ne oldu?" dedi Rincewind, hâlâ umutsuzca ağaca tünmüyordu.</p>

  <p>"Ha, ejderler kaptı onları. Atları da. Şu kutuyu da. Beni de, ama Hrun beni düşürdü. Senin için büyük bir şans."</p>

  <p>"Şey-" diye başladı Rincewind. Kring onu duymazdan geldi.</p>

  <p>"Sanırım onları kurtarmak için acele ediyorsun," diye ekledi.</p>

  <p>"Şey, evet-"</p>

  <p>"Beni çekip çıkarırsan işe koyulabiliriz."</p>

  <p>Rincewind şaşı gözlerle kılıca baktı. Bir kurtarma girişimi o ana kadar kafasının gerisinde, öyle uzaklardaydı ki, eğer evrenin çokboyutlu katmanlılığının doğası ve şekline ilişkin bir takım ileri spekülasyonlar doğruysa, tam öndeydi; fakat sihirli bir kılıç değerli bir eşyaydı...</p>

  <p>Ve ev her ne cehennemde ise, oraya dönüş uzun bir yolculuk olacaktı...</p>

  <p>Güçlükle ağaca tırmandı ve dalda santim santim ilerledi. Kring ağaca sımsıkı gömülmüştü. Kabzayı kavradı ve gözlerinde ışıklar çakana kadar çekti.</p>

  <p>"Tekrar dene," dedi kılıç cesaret vererek.</p>

  <p>Rincewind inledi ve dişlerini sıktı.</p>

  <p>"Daha kötü de olabilirdi," dedi Kring. "Bu bir örs olabilirdi."</p>

  <p>"Yaargh," diye tısladı sihirbaz, kasıklarının geleceğinden endişeliydi.</p>

  <p>"Çokboyutlu bir yaşamım olmuştur," dedi kılıç.</p>

  <p>"Hang?"</p>

  <p>"Birçok da adım vardı."</p>

  <p>"Müthiş," dedi Rincewind. Kılıç kurtulurken, geriye doğru sallandı. Tuhaf denecek kadar hafifti kılıç.</p>

  <p>Tekrar yere inince haberi parlatmaya karar verdi.</p>

  <p>"Bence kurtarma fikri gerçekten iyi bir fikir değil," dedi. "Bir şehre doğru gitsek iyi olur, sanırım. Bir kurtarma ekibi oluştururuz."</p>

  <p>"Ejderler merkezyönünde gittiler," dedi Kring. "Her neyse, benim önerim, şu ağaçtaki ejderle başlayalım."</p>

  <p>"Affedersin ama-"</p>

  <p>"Onları kaderlerine terk edemezsin!" Rincewind şaşırmış gibiydi. "Terk edemez miyim?" dedi.</p>

  <p>"Hayır. Yapamazsın. Bak, dürüst olacağım. Senden daha iyi malzemeyle çalıştım ben, ama ya kurtarırız ya da -bir kömür damarında bir milyon yıl geçirdin mi hiç?"</p>

  <p>"Bak, ben-"</p>

  <p>"Onun için eğer tartışmayı kesmezsen, kafanı uçuracağım."</p>

  <p>Rincewind kendi kolunun, parıldayan kılıç boynunun bir santim yakınında vırıldayana kadar yukarı fırladığını gördü. Parmaklarını bırakmaya zorlamak için uğraştı. Bırakmıyorlardı.</p>

  <p>"Nasıl kahraman olunduğunu bilmiyorum!" diye bağırdı.</p>

  <p>"Sana öğretmeyi öneriyorum."</p>

  <p>Bronz Psepha gırtlağının derinlerinde guruldadı.</p>

  <p>Ejder binicisi Klsdra ileri uzandı ve şaşı gözlerle açıklığa baktı.</p>

  <p>"Onu görüyorum," dedi. Kendini daldan dala sallayarak kolayca aşağı süzüldü ve topak çimenlerin üzerine yavaşça inip kılıcını çekti.</p>

  <p>Ağaçların korunağından besbelli ki çıkmak istemeyerek yaklaşan adama uzun uzun baktı. Silahlıydı ama ejder binicisi, adamın, kılıcım tuhaf bir biçimde önünde kol mesafesinde tutuşunu ilgiyle izledi, adam sanki kılıçla görülmekten utanıyor gibiydi.</p>

  <p>Klsdra kendi kılıcını kaldırdı ve kendisine doğru ayaklarını sürüyen sihirbaza yayvan yayvan sırıttı. Ardından da öne atıldı.</p>

  <p>Sonraları, kavga hakkında sadece iki şey hatırlayabildi. Sihirbazın kılıcının acayip bir biçimde yukarı kıvrılıp kendi kılıcına çarptığım ve darbenin kılıcını elinden fırlattığını hatırladı. Diğeri ise -ki düşüşünün sebebi buydu- sihirbazın bir eliyle gözlerini kapattığıydı.</p>

  <p>Klsdra bir diğer hamleyi savuşturmak için geriye sıçradı ve iki seksen bir doksan toprağa serildi. Psepha hırlayarak büyük kanatlarını açtı ve kendini ağacından fırlattı.</p>

  <p>Bir an sonra sihirbaz tepesinde dikiliyor ve bağırıyordu. "Söyle ona eğer beni kavurursa kılıcı saplarım! Yaparım! Saplarım! Onun için, söyle ona!" Siyah kılıcın ucu Klsdra'nın boğazının üzerinde dolanıyordu. Tuhaf olan, sihirbazın bariz bir biçimde kılıçla mücadele ettiğiydi ve kılıç da kendi kendine şarkı söylüyordu.</p>

  <p>"Psepha!" diye bağırdı Klsdra.</p>

  <p>Ejder meydan okurcasına kükredi, fakat Rincewind'in kafasını koparacak dalışından vazgeçip düşünce içinde kanat çırparak ağaca döndü.</p>

  <p>"Konuş!" diye haykırdı Rincewind.</p>

  <p>Klsdra kılıcın ucundan şaşı gözlerle ona bakıyordu.</p>

  <p>"Ne söylememi istiyorsun?" dedi. "Ne?"</p>

  <p>"Ne söylememi istiyorsun, dedim."</p>

  <p>"Arkadaşlarım nerde? Barbar ve minik adamı kastediyorum!"</p>

  <p>"Sanırım Solucanistan'a götürülmüşlerdir."</p>

  <p>Rincewind kılıcın atılışına karşı koymak için kuvvetle asılıyor ve beynini Kring'in kana susamış şarkısına kapatmaya uğraşıyordu.</p>

  <p>"Solucanistan da nedir?" dedi.</p>

  <p>"Solucanistan. Eşi benzeri yoktur onun. Ejder yuvasıdır."</p>

  <p>"Sen de beni oraya götürmek için bekliyordun, sanırım, ha?"</p>

  <p>Kılıcın ucu gırtlak çıkıntısından bir teşbih tanesi kadar kan çıkarınca Kisdra gayri ihtiyari çığlık attı.</p>

  <p>"İnsanların burada ejderleriniz olduğunu bilmesini istemiyorsunuz, ha?" diye hırladı Rincewind. Ejder binicisi başıyla doğrulayacak kadar unuttu kendini ve kendi boğazını kesmesine birkaç milim kaldı.</p>

  <p>Rincewind çaresizlikle etrafına bakındı ve bunu gerçekten de yaşamak zorunda kalacağını anladı.</p>

  <p>"Tamam öyleyse," dedi, elinden geldiği kadar az bir özgüvenle. "Beni şu Solucanistan'ınıza götürsen iyi olacak, ne dersin?"</p>

  <p>"Sizi oraya ölü götürmem gerekiyordu," diye ağzının içinde geveledi Klsdra suratını asarak.</p>

  <p>Rincewind ona bakıp yavaşça sırıttı. Geniş, delice ve hiç esprisiz bir açık ağızdı bu. Ardından minik nehir kenarı kuşlarının gelip dişlerin arasındaki kalıntıları temizlediği türden bir sırıtmaydı.</p>

  <p>"Canlı da işini görür," dedi Rincewind. "Eğer birinin ölmesinden söz ediyorsak, kimin kılıcının hangi elde durduğunu hatırla."</p>

  <p>"Eğer beni öldürürsen Psepha'nın seni öldürmesini hiçbir şey engelleyemez!" diye bağırdı boylu boyunca uzanmış ejder binicisi.</p>

  <p>"Öyleyse ben de seni parça parça doğrarım," dedi sihirbaz. Sırıtma efektini tekrar denedi.</p>

  <p>"Aa, tamam," dedi Klsdra küskün bir sesle. "Hiç hayal gücüm yok mu sanıyorsun?"</p>

  <p>Kıvrılarak kılıcın altından çıktı ve ejdere el salladı, ejder tekrar kanatlarını açıp onlara doğru süzüldü. Rincewind yutkundu.</p>

  <p>"Yani, onun üstünde mi gideceğiz?" dedi. Klsdra alaycı bakışlarla ona baktı; Kring'in sivri ucu hâlâ boynundaydı.</p>

  <p>"Solucanistan'a başka nasıl gidilir ki?"</p>

  <p>"Bilmem," dedi Rincewind. "Başka nasıl gidilir?"</p>

  <p>"Demek istediğim, başka bir yolu yok. Ya uçarsın ya da gidemezsin."</p>

  <p>Rincewind tekrar önündeki ejdere baktı. İçinden bakınca altında ezilmiş olan otları açıkça görebiliyordu, ancak seyrek havada yalnızca bir parıltı olan bir puluna çekinerek dokunduğunda eline yeterince katı geldi. Ejderlerin ya tam olarak var olabileceklerini ya da hiç olmayacaklarını düşündü. Sadece yan var olan bir ejder, bu iki uçtan daha kötü durumdaydı.</p>

  <p>"Ejderlerin şeffaf olduğunu bilmezdim," dedi.</p>

  <p>Klsdra omuz silkti. "Bilmez miydin?" dedi.</p>

  <p>Kendini ata biner gibi tuhaf şekilde ejderin üzerine attı, çünkü Rincewind kemerine tutunu-yordu. Sihirbaz rahatsız bir biçimde ejderin sırtına çıkar çıkmaz sıkılmaktan bembeyaz olmuş elini uygun bir koşum takımına yerleştirdi ve Klsdra'yı kılıçla hafifçe dürttü.</p>

  <p>"Daha önce hiç uçtun mu?" dedi binici, arkasına bakmadan.</p>

  <p>"Böyle değil, hayır."</p>

  <p>"Bir şey emmek ister miydin?"</p>

  <p>Rincewind adamın ensesine baktı ve sonra da sunulan kırmızı ve sarı şekerlerin bulunduğu torbaya.</p>

  <p>"Gerekli mi?" dedi.</p>

  <p>"Âdettendir," dedi Klsdra. "Afiyet olsun."</p>

  <p>Ejder ayağa dikildi, çayırlığı hantal adımlarla geçip kanat çırparak havalandı.</p>

  <p>Rincewind ara sıra, elle tutulmaz ama müthiş yüksek bir yerde sendelediği ve mavi ufuklu bulut lekeli yeryüzünün, altında dönerek uzaklaştığı kâbuslar görürdü (genellikle bu onu ayak bilekleri terli bir halde uyandırırdı; eğer bunun alışılmış diskdünya yükseklik korkusu olmadığını bilmiş olsaydı daha da endişelenirdi. Geleceğindeki öylesine korkunç bir olayın önceden hatırlanışıydı ki bu, yaşamı boyunca korku yansımaları yaratmıştı).</p>

  <p>Bu, o olay değildi, ama onun için iyi bir alıştırmaydı.</p>

  <p>Psepha, omurilik çatırdatan bir dizi sıçrayışla havayı pençeliyordu. Son sıçrayışının tepesinde kanatlan şakladı ve iyice açıldıklarında kütürdeyerek ağaçları titretti.</p>

  <p>Ardından yeryüzü, bir dizi yumuşak sarsıntıyla aşağı düşerek uzaklaştı. Psepha aniden zarif hareketlerle yükselmeye başladı, ikindi güneşi hâlâ altın bir zardan ibaret olan kanatlarında parıldıyordu. Rincewind aşağı bakma aymazlığında bulundu ve kendini ejderin içinden aşağıdaki ağaçların tepelerine bakarken buldu. Çok aşağılarda. Manzaradan midesi büzüştü.</p>

  <p>Gözlerini kapatmak da pek işe yaramıyordu, çünkü hayal gücünü azdırıyordu. Gözlerini orta mesafeye sabitleyerek ortayı buldu, böylece geçip giden ormanlar ve fundalıklar gündelik bir sıradanlıkla algılanabiliyordu.</p>

  <p>Rüzgâr Rincewind'i salladı. Klsdra yarı dönerek kulağına bağırdı.</p>

  <p>"Solucanistan'ı seyret!"</p>

  <p>Rincewind Kring'i hafifçe ejderin sırtında tutmaya çalışarak yavaş yavaş kafasını çevirdi. Yaşaran gözleri, sık ormanlı vadiden yosun dolu bir küvetteki bir trompet misali yükselen, imkansız bir şekilde ters duran dağı gördü. Bu mesafeden bile havadaki hafif oktarin parıltısını seçebiliyordu, bu, en azından -tıkanıp zorlukla nefes aldı- beş on mili Olgunlukta sabit bir sihirli alanı gösteriyor olmalıydı. En azından!</p>

  <p>Yeryüzüne bakmak bile daha iyiydi. Çabucak bakışlarını kaçırdı ve artık ejderin içinden yeryüzünü göremediğini fark etti. Geniş bir daire çizerek Solucanistan'a yaklaşırlarken, yaratığın vücudu altın bir sisle doluyormuşçasına kesinlikle daha katı bir biçime bürünüyordu. Solucanistan önlerinde belirene kadar, gökyüzünde vahşi bir biçimde sallanan ejder kaya kadar gerçek olmuştu.</p>

  <p>Rincewind sanki dağdan uzanıp canavara dokunan belli belirsiz bir ışık huzmesi gördüğünü sandı. Ejderin daha gerçek bir forma sokulduğuna dair tuhaf bir hisse kapıldı.</p>

  <p>Yaratığın ilerisindeki Solucanistan, uzak bir oyuncaktan, yerle gök arasında duran milyarlarca tonluk bir kaya parçasına dönüşmüştü. Orada ufak tarlalar, ormanlar ve bir göl görebiliyordu ve gölden çıkan bir nehir kenardan aşağıya...</p>

  <p>Köpüren su şeridini gözleriyle izleme hatasını yaptı ve kendini son anda geriye attı.</p>

  <p>Ters dağın şevli platosu kendilerine doğru geliyordu. Ejder yavaşlamamıştı bile.</p>

  <p>Dağ, evrenin en büyük sinek ezicisi gibi Rincewind'in tepesinde büyürken bir mağara ağzı gördü. Psepha omuz kaslarını pompalayarak dağa doğru kayıyordu.</p>

  <p>Karanlık her yeri kaplayıp etrafını sarınca sihirbaz çığlık attı. Çok kısa bir an, hızdan bulanıklaşmış kayaların görüntüsü geçti. Sonra ejder tekrar boşluğa çıktı.</p>

  <p>Burası bir mağaranın içiydi, ancak herhangi bir mağaranın olabileceğinden çok daha büyüktü. Geniş boşlukta süzülen ejder, bir ziyafet salonundaki yaldızlı bir sinek gibi kalmıştı.</p>

  <p>Başka ejderler de vardı -altın rengi, gümüş, siyah, beyaz- güneş ışıklarının deldiği havada keyiflerince kanat çırpıyor, ya da kaya çıkıntılarında tünemiş duruyorlardı. Mağaranın kubbe biçimindeki tavanında onlarca başka ejder, kanatlarını yarasalar gibi vücutlarına sarmış, dev halkalara asılmışlardı. Orada, yukarıda insanlar da vardı. Rincewind onları görünce boğazı düğümlendi, çünkü geniş mağara tavanında sinekler gibi yürüyorlardı.</p>

  <p>Sonra da tavana çivili binlerce ufak halkayı seçti gözleri. Bir sürü ters duran adam Psepha'nın uçuşunu ilgiyle izliyordu. Rincewind tekrar yutkundu. Şimdi ne yapması gerektiğini bir türlü düşünemiyordu.</p>

  <p>"Eee?" diye sordu fısıltıyla. "Herhangi bir öneri var mı?"</p>

  <p>"Herhalde saldıracaksın," dedi Kring, alayla karışık.</p>

  <p>"Bunu niye düşünemedim?" dedi Rincewind. "Hepsinde ok ve yay olduğu için mi acaba?"</p>

  <p>"Bozguncunun birisin sen."</p>

  <p>"Bozguncu mu! Çünkü bozguna uğratılacağım!"</p>

  <p>"Sen kendinin en kötü düşmanısın, Rincewind," dedi kılıç.</p>

  <p>Rincewind başını kaldırıp sırıtan adamlara baktı.</p>

  <p>"Bahse girer misin?" dedi usanmış bir halde.</p>

  <p>Kring cevap veremeden Psepha havada yükseldi ve büyük halkalardan birinin üzerine indi. Halka tehlikeli bir şekilde sallandı.</p>

  <p>"Hemen ölmek ister misin, yoksa önce teslim olmayı mı tercih edersin?" dedi Klsdra sakin bir sesle.</p>

  <p>Her taraftan gelen ve kancalı çizmeleri tavan halkalarına geçince sallanarak yürüyen adamlar halkanın üzerinde toplanıyordu.</p>

  <p>Tünek halkasının üzerine inşa edilmiş küçük bir platformda asılı duran bir rafta da çizmeler vardı. Ejder binicisi, Rincewind kendini durduramadan yaratığın sırtından atlayıp platforma indi ve orada dikilip sihirbazın uğradığı bozguna sırıtmaya koyuldu.</p>

  <p>Gerilen bir sürü yaydan anlamlı, hafif bir ses çıktı. Rincewind başını kaldırıp baş aşağı duran bir sürü kayıtsız surata baktı. Ejder halkının giyim zevki, bronz süsler kakılmış deri kılıflardan öteye geçememişti. Bıçaklar ve kılıç kınları ters takılmıştı. Kask takmayanlar saçlarını serbestçe bırakmışlardı, o yüzden de saçları çatıya yakın dolanan havada deniz yosunları gibi dalgalanıyordu. Aralarında beş on tane kadın vardı. Ters durmak, anatomilerinde tuhaflıklar yaratmıştı. Rincewind gözlerini dikmiş izliyordu.</p>

  <p>"Teslim ol," dedi Klsdra tekrar.</p>

  <p>Rincewind öyle yapmak için ağzını açtı. Kring bir uyarı mırıldandı ve ızdırap veren acı dalgaları sardı kolunu. "Asla," diye cikledi. Acı kesildi.</p>

  <p>"Herhalde teslim olmayacak!" diyen gür bir ses patladı arkasında. "O bir kahraman, öyle değil mi?"</p>

  <p>Rincewind döndü ve bir çift kıllı burun deliğiyle karşılaştı. Yarma vücutlu genç bir adama aitlerdi, adam kayıtsızca çizmelerinden tavana asılı duruyordu.</p>

  <p>"Senin adın ne, kahraman?" dedi adam. "B-Ben Ankhh Rincewind'im," diyebildi tıkanarak.</p>

  <p>"Ben de Liolrt Ejderlordu'yum," dedi asılı adam. Sözcüğü, gırtlağında sert bir tıkırtıyla telaffuz etti, Rincewind de bunu yalnızca bütünsel bir imlaya bağlayabildi. "Ölümüne dövüşte bana meydan okumak için geldin sen."</p>

  <p>"Şey, hayır, aslında ben-"</p>

  <p>"Yanılıyorsun. Klsdra, dostumuza bir çift kancalı çizme getir. Eminim bir an önce başlamak için sabırsızlanıyordun"</p>

  <p>"Hayır, bakın, buraya sadece arkadaşlarımı bulmaya geldim. Eminim herhangi bir-" diye başladı Rincewind, bu arada ejder binicisi onu sağlam bir şekilde platforma çıkardı, bir sandalyeye itti ve ayaklarına kancalı çizmeleri bağlamaya koyuldu.</p>

  <p>"Acele et, Klsdra. Kahramanımızı kaderinden alıkoymayalım," dedi Liolrt.</p>

  <p>"Bakın, sanırım dostlarım burada hallerinden memnundurlar, onun için beni, şey, aşağıda bir yere indirseniz-"</p>

  <p>"Dostlarına çok yakında kavuşacaksın," dedi ejderlordu, havalı bir edayla. "Eğer dindar biriysen, yani. Solucanistan'a bir kere giren hiç kimse dışarı çıkamaz. Mecazi anlamdaki hariç, tabii. Halkalara nasıl ulaşacağını göster ona, Klsdra."</p>

  <p>"Bak beni ne duruma soktun!" diye tısladı</p>

  <p>Rincewind.</p>

  <p>Kring elinde titreşti. "Benim sihirli bir kılıç olduğumu unutma," diye mırıldandı. "Nasıl unutabilirim ki?"</p>

  <p>"Merdivene çıkıp bir halkayı yakala," dedi ejder binicisi, "sonra da kancalar geçene kadar ayaklarını kaldır." Baş aşağı kalana kadar şikâyet eden sihirbazın tırmanmasına yardım etti; sihirbazın cüppesi diz altında bağlı kısa pantolonuna sokulmuştu, Kring de bir elinden sarkıyordu. Bu açıdan, ejder halkı oldukça katlanılır görünüyordu, fakat ejderlere gelince, tüneklerine asılı, genel manzaranın üzerinde dev oluk ağızları gibi duruyorlardı. Gözleri ilgiyle parlıyordu.</p>

  <p>"Dikkat lütfen," dedi Liolrt. Bir ejder binicisi ona kırmızı ipeğe sarılı uzun bir şekil uzattı.</p>

  <p>"Ölümüne dövüşüyoruz," dedi. "Senin ölümüne."</p>

  <p>"Ben kazanırsam özgürlüğümü kazanacağım, sanırım?" dedi Rincewind, çok az bir ümitle.</p>

  <p>Liolrt kafasıyla toplaşmış ejder binicileri gösterdi.</p>

  <p>"Saf olma," dedi.</p>

  <p>Rincewind derin bir nefes aldı. "Sanırım seni uyarmam gerekiyor," dedi, hiç de titremeyen bir sesle, "bu, <span class="t13">sihirli</span> bir kılıç."</p>

  <p>Liolrt ipek kumaşı loş boşluğa bıraktı ve simsiyah bir kılıç çekti. Üzerindeki minik yazılar parıldadı.</p>

  <p>"Ne rastlantı," dedi ve hamle yaptı.</p>

  <p>Rincewind korkudan kaskatı kesildi, ama Kring ileri atılınca kolu savruldu. Kılıçlar bir oktarin ışığı patlamasıyla çarpıştılar.</p>

  <p>Liolrt kendini geri savurdu, gözleri kısıldı. Ejderlordunun kılıcı gücün çoğunu başka tarafa yönlendirmek için aniden yukarı atıldıysa da, Kring onun gardım geçti; sonuç, efendisinin gövdesi boyunca ince kırmızı bir şerit oldu.</p>

  <p>Kendini hırlayarak sihirbazın üzerine attı, bir halkadan diğerine kayarken çizmeleri çıkırdadı. Kılıçlar tekrar şiddetli oranda sihir boşaltarak buluştular ve Liolrt aynı zamanda diğer elini Rincewind'in kafasına dayadı, onu öyle bir sarstı ki, bir ayağı halkasından fırlayıp boşlukta çaresiz bir şekilde sallandı.</p>

  <p>Rincewind kendisini, bir tek büyü bildiği için neredeyse kesinlikle diskdünyanın en kötü sihirbazı olarak tanıyordu; bunlara rağmen yine de sihirbazdı ve amansız büyü kanunlarına göre, öldüğü zaman onu almaya (genelde olduğu gibi sayısız hizmetkârlarından birini yollamak yerine) Ölüm'ün kendisi gelecekti.</p>

  <p>Hal böyleyken, sırıtan Liolrt geri yaylanıp kılıcım aylak bir yay çizerek savurduğunda, zaman, şeker tortusu gibi ağırlaştı.</p>

  <p>Rincewind'in gözlerinde dünya, aniden titreşen bir oktarin ışığıyla aydınlandı, ışıközleri ani büyülü ortama çarpınca hafif mor bir renge boyandı ortalık. İçindeki ejderlordu ise ölü rengi soluk bir heykeldi ve loş ışıkta kılıcı salyangoz hızıyla hareket ediyordu.</p>

  <p>Liolrt'ün yanı başında, büyünün fazladan dört boyutunu algılayabilenlerin görebildiği başka bir figür vardı. Uzun boylu, karanlık ve zayıftı, donmuş yıldızlarla dolu karanlık gecede iki eliyle meşhur keskinlikteki tırpanını sallamaktaydı...</p>

  <p>Rincewind eğildi. Kılıç, soğuk bir şekilde kafasının yanındaki havada tısladı ve yavaşlamadan mağaranın tavanındaki kayaya gömüldü. Ölüm soğuk mezar sesiyle bir küfür savurdu. Bu sahne yok oldu. Diskdünyada gerçek yerine geçen şey, telaşlı bir sesle tekrar boy gösterdi. Liolrt ölümcül hamlesini savuşturan sihirbazın ani bir hızla dönüşüyle nefesini tuttu ve gerçekten dehşete kapılmışlara özgü o çaresizlikle Rincewind, bir yılan gibi açıldı ve kendini aralarındaki boşluğa attı. İki elini de ejderlordunun kılıç tutan koluna kenetledi ve bükmeye başladı.</p>

  <p>İşte o anda, Rincewind'in zaten aşırı yük altında kalan tek halkası berbat bir metalik sesle kayadan sıyrıldı.</p>

  <p>Aşağı düştü, şiddetle yaylandı ve kemik yongalayan bir ölümün üzerinde sallanırken ejderlordunun koluna öyle sıkı tutundu ki, adam çığlık attı.</p>

  <p>Liolrt yukarı, ayaklarına baktı. Halka kazıklarının etrafındaki tavandan kaya parçaları kopuyordu.</p>

  <p>"Bıraksana, lanet olası!" diye haykırdı. "Yoksa ikimiz de öleceğiz!"</p>

  <p>Rincewind hiçbir şey söylemedi. Sımsıkı tutunmaya ve aşağıdaki kayaların üzerinde ısrarla görünen kaderini beyninden uzak tutmaya yoğunlaşıyordu.</p>

  <p>"Vurun onu!" diye böğürdü Liolrt.</p>

  <p>Rincewind gözünün ucundan kendisine yöneltilen birçok tataryayı gördü. Liolrt serbest eliyle aşağı sallanmak için o anı seçti ve bir yumruk dolusu yüzük sihirbazın parmaklarına battı.</p>

  <p>Rincewind elini bıraktı.</p>

  <p>İkiçiçek çubukları yakaladı ve kendini yukarı çekti.</p>

  <p>"Bir şey görüyor musun?" dedi Hrun, ayaklarının civarından. "Sadece bulutlan."</p>

  <p>Hrun onu tekrar aşağı kaldırdı ve hücredeki tek mobilyaları olan ağaç yataklardan birinin kenarına oturdu. "Lanet olsun," dedi.</p>

  <p>"Umutsuzluğa kapılma," dedi İkiçiçek.</p>

  <p>"Kapılmıyorum."</p>

  <p>"Sanırım her şey bir yanlış anlamadan ibaret. Herhalde bizi yakında serbest bırakırlar. Çok medeni görünüyorlar."</p>

  <p>Hrun çalı kaşlarının altından ona baktı. Bir şey söyleyecek oldu, sonra söylememenin daha iyi olacağını düşünmüşçesine sustu. Onun yerine iç geçirdi.</p>

  <p>"Geri dönünce de ejder gördüğümüzü anlatabiliriz!" diye devam etti İkiçiçek. "Ya buna ne dersin?"</p>

  <p>"Ejderler yoktur," dedi Hrun vurgusuz bir sesle. "Kimeryalı Codice son ejderi iki yüz yıl önce öldürdü. Ne gördüğümüzü bilmiyorum, ama ejder değiller."</p>

  <p>"Ama bizi havada taşıdılar! O salonda herhalde yüzlercesi-"</p>

  <p>"Sanırım büyüydü," dedi Hrun, konuyu savuştunırcasına.</p>

  <p>"Şey, ejdere benziyorlardı," dedi İkiçiçek, meydan okur bir edayla. "Çocukluğumdan beri ejder görmeyi isterdim. Gökte uçan ve alev püskürten ejderler..."</p>

  <p>"Bataklıklarda dolaşırlardı ve püskürttükleri tek şey de ağız kokuşuydu," dedi Hrun, karyolada uzanmış halde. "Çok iri de değillerdi. Odun toplarlardı."</p>

  <p>"Hazine topladıklarını duymuştum," dedi İkiçiçek.</p>

  <p><span class="t13">"Ve de</span> odun. Hey," diye ekledi Hrun, neşelenmeye başlıyordu, "bizi içinden geçirdikleri bütün o odaları fark ettin mi? Oldukça etkileyici, dedim kendime. Etrafta bir sürü kaliteli şey var, artı o duvar halıları da servet değerinde olmalı."</p>

  <p>Düşünceli bir biçimde çenesini kaşıdı ve karaçalıların arasında omuzlarıyla ilerleyen oklu kirpi gibi bir ses çıkardı.</p>

  <p>"Şimdi ne olacak?" diye sordu İkiçiçek.</p>

  <p>Hrun bir parmağını kulağına soktu ve bön bön karıştırdı.</p>

  <p>"Ha," dedi, "galiba bir dakika içinde kapı geri savrulacak ve sürüklenerek bir çeşit tapınak arenasına götürülüp, orada belki birkaç tane dev örümcekle ve Klatch vahşi ormanlarından üç metrelik bir köleyle dövüşeceğim ve sonra da sunaktan bir prensesi kurtarıp birkaç tane de nöbetçi öldüreceğim, sonra da bu kız bana dışarı giden gizli geçidi gösterecek ve birkaç tane atı çözüp hazineyle birlikte kaçacağız." Hrun başım ellerine yaslayıp tavana bakarak akorsuz ıslık çalmaya koyuldu.</p>

  <p>"Bunların hepsi mi?" dedi İkiçiçek.</p>

  <p>"Genellikle."</p>

  <p>İkiçiçek yatağına oturdu ve düşünmeye çalıştı. Zorlandı, çünkü aklı ejderlerde kalmıştı. Ejderler!</p>

  <p>İki yaşından bu yana, <span class="t13">Oktarin Peri Kita</span><span class="t13">b</span><span class="t13">ı</span><span class="t13">ndaki</span> ateş püsküren canavar resimlerinin etki-sindeydi. Kız kardeşi, onların gerçekte var olmadıklarını söylediğinde, yaşadığı büyük hayal kırıklığını anımsadı. Eğer dünyada bu harika yaratıklar yoksa, yarım dünya bile etmeyeceğine karar vermişti. Sonra da Muhasebeci Dokuzdüdük'ün yanına çırak verilmişti; gri beyinli bu adam ejderlerin dışındaki her şeydi, hayal kuracak zaman da yoktu.</p>

  <p>Fakat bu ejderlerde bir sorun vardı. Hatırlayabildiklerine oranla çok ufak ve besiliydiler. Ejderlerin iri, yeşil, pençeli ve egzotik olmaları hem de ateş püskürmeleri gerekiyordu -büyük, yeşil ve de uzun, keskin...</p>

  <p>Gözlerinin ucunda, zindanın en uzak, en karanlık köşesinde bir şey kıpırdadı. Kafasını çevirdiğinde kayboldu, oysa kayaların üzerine yazı yazan pençelerin çıkarabileceği çok hafif sesler duyduğunu sanmıştı.</p>

  <p>"Hrun?" dedi.</p>

  <p>Diğer yataktan bir horlama sesi geldi.</p>

  <p>İkiçiçek gizli bir bölme vardır diye ihtiyatla kayaları yoklayarak sessizce köşeye gitti. O anda kapı geri savruldu ve duvara vurdu. Yarım düzine nöbetçi gürültüyle içeri girdi, odaya dağılıp dizlerinin üstüne çöktüler. Silahlarını özellikle Hrun'a doğrultmuşlardı. Daha sonra bunu düşündüğünde İkiçiçek epey darıldı.</p>

  <p>Hrun horladı.</p>

  <p>Odaya uzun adımlarla bir kadın girdi. Uzun adımlarla ikna edici yürüyebilen kadın sayısı çok değildir, fakat bu kadın başarmıştı. İkiçiçek'i bir mobilyaya bakar gibi şöyle bir süzdü, sonra da ters ters yataktaki adama baktı.</p>

  <p>Ejder binicilerinin taktığı koşumları takmıştı, ama onunkiler çok daha kısaydı. O ve beline inen kızıl kestane saçlardan oluşan bir yele, diskdünyanın insanlık ölçülerine uyan tek özelliğiydi. Bir de düşünceli bir ifadeye bürünmüştü.</p>

  <p>Hrun blup diye bir ses çıkardı, diğer yanına döndü ve uyumayı sürdürdü.</p>

  <p>Kadın, son derece narin bir aleti tutarcasına dikkatli bir hareketle kemerinden ince siyah bir hançer çıkardı ve aşağı doğru sapladı.</p>

  <p>Hançer çizdiği yayın yarısına ulaşamadan Hrun'un sağ eli öyle hızlı hareket etti ki, uzaydaki iki nokta arasındaki mesafeyi aradaki havayı bölmeden kat etmiş gibi göründü. Boğuk bir sesle kadının bileğine kapandı el. Diğer eli hararetle yerinde olmayan bir kılıcı arandı...</p>

  <p>Hrun uyandı.</p>

  <p>"Hngh?" dedi ve şaşkın biçimde kaşlarını çatarak başını kaldırıp kadına baktı. Sonra okçuları fark etti.</p>

  <p>"Bırak," dedi kadın, sakin, kısık ve kenarları elmas işlemeli bir sesle. Hrun elini yavaşça gevşetti.</p>

  <p>Kadın bileğini ovuşturarak geriledi, bir kedinin fare deliğini izlediği gibi Hrun'a bakıyordu.</p>

  <p>"Evet," dedi en sonunda. "İlk testi geçtin. Senin adın ne, barbar?"</p>

  <p>"Sen kime barbar diyorsun?" diye hırladı Hrun.</p>

  <p>"Bilmek istediğim bu işte."</p>

  <p>Hrun yavaşça okçuları saydı ve kısa bir hesap yaptı. Omuzları gevşedi.</p>

  <p>"Ben Kimeryalı Hrun'um. Ya sen?"</p>

  <p>"Liessa Ejderleydi."</p>

  <p>"Buranın lordu musun?</p>

  <p>"Bakacağız. Kiralık bir kılıca benziyorsun, Kimeryalı Hrun. İşime yarayabilirsin -eğer testi geçersen, elbette. Üç test var. İlkini geçtin."</p>

  <p>"Diğer-" Hrun durakladı, dudakları sessizce kıpırdadı, sonra da riske girerek, "ikisi ne?" dedi.</p>

  <p>"Tehlikeli."</p>

  <p>"Ya ücret?"</p>

  <p>"Kıymetli."</p>

  <p>"Affedersiniz," dedi İkiçiçek.</p>

  <p>"Ya bu testlerde başarısız olursam?" dedi Hrun, İkiçiçek'i duymazdan gelerek. Bakışları tutunacak yer ararken, Liessa ile Hrun'un arasındaki hava, küçük karizma patlamalarıyla çatırdadı.</p>

  <p>"İlk testi geçememiş olsaydın şimdi ölmüş olurdun. Tipik bir ceza olduğu düşünülebilir."</p>

  <p>"Hımm, bakın," diye başladı İkiçiçek. Liessa kısa bir bakış attı ona, aslında onu ilk kez fark etmiş gibiydi.</p>

  <p>"Şunu götürün," dedi sakin bir sesle ve tekrar Hrun'a döndü. Nöbetçilerin ikisi yaylarını omuzlarına atıp, İkiçiçek'i havaya kaldırdılar. Sonra da tırıs adımla şık bir biçimde hücreyi terk ettiler.</p>

  <p>"Hey," dedi İkiçiçek, dışarıdaki koridordan hızla inerlerken, "benim" (başka bir kapının önünde durduklarında) "Sandık'ım" (kapıyı iterek açarlarken) "nerde?" Bir zamanlar saman olan bir yığının üzerine indi. Kapı çarpılarak kapatıldı, yankıları, yerine itilen sürgülerle noktalandı.</p>

  <p>Diğer hücrede Hrun bir gözünü bile kırpıştırmadı neredeyse.</p>

  <p>"Tamam," dedi, "ikinci test nedir?"</p>

  <p>"İki erkek kardeşimi öldürmen gerekiyor." Hrun bunu düşündü.</p>

  <p>"İkisini de aynı anda mı, yoksa sırayla mı?" dedi.</p>

  <p>"Eşzamanlı ya da art arda," diye temin etti. "Ne?"</p>

  <p>"Onları öldür, yeter," dedi keskin bir biçimde. "İyi dövüşçülerdir, değil mi?"</p>

  <p>"Ünlüdürler."</p>

  <p>"Bütün bunların karşılığında da...?"</p>

  <p>"Benimle evleneceksin ve Solucanistan Lordu olacaksın."</p>

  <p>Uzun bir sessizlik oldu. Hrun'un kaşları alışılmadık bir değerlendirmeyle büküldüler.</p>

  <p>"Sana ve bu dağa mı sahip olacağım?" dedi sonunda.</p>

  <p>"Evet." Doğrudan gözlerinin içine baktı ve dudakları seğirdi. "Ücret emeğine değecektir, seni temin ediyorum."</p>

  <p>Hrun bakışlarını indirip kadının ellerindeki yüzüklere baktı. Taşlar iriydi, inanılmaz derecede nadir bulunan, Mithos'un derinliklerindeki killi topraktan çıkan süt elmaslarıydı. Gözlerini onlardan ayırabildiğinde Liessa'nın kızgın gözlerle kendisine baktığını gördü.</p>

  <p>"Bu kadar mı hesapçısın?" dedi gıcırdayan bir sesle. "Sen Ölüm'ün ağzının içine bile cesaretle yürüyen Barbar Hrun?"</p>

  <p>Hrun omuzlarını silkti. "Tabii," dedi, "Ölüm' ün ağzının içine girmenin tek nedeni O'nun altın dişlerini çalmaktır." Bir kolunu geniş bir açıyla savurdu, kolunun ucunda ahşap ranza vardı. Okçulara çarptı ve hemen ardından keyifle atılan Hrun, bir adamı yere serdi ve bir diğerinin silahını kaptı. Bir an sonra olay bitmişti.</p>

  <p>Liessa kıpırdamamıştı.</p>

  <p>"Eee?" dedi.</p>

  <p>"Eee ne?" dedi Hrun, leşlerinin arasından.</p>

  <p>"Niyetin beni öldürmek mi?"</p>

  <p>"Ne? Yo, hayır. Hayır, bu sadece, şey bilirsin işte, bir tür alışkanlık. Sadece alıştırma. Ee, şu biraderler nerede?" Sırıttı.</p>

  <p>İkiçiçek samanlarına oturup karanlıkta bakındı. Orada ne kadar kaldığını merak etti. En azından saatlerdir oradaydı. Belki de günlerdir. Belki de yıllar olduğunu düşündü, hatırlayamıyordu.</p>

  <p>Hayır, böyle düşünmek işe yaramayacaktı. Başka bir şeyler düşünmeye çalıştı -çimenleri, ağaçları, temiz havayı, ejderleri. Ejderleri...</p>

  <p>Karanlıkta çok hafif bir hışırtı duyuldu. İkiçiçek, alnındaki terin kaşındırdığını hissetti.</p>

  <p>Hücrenin içinde onunla birlikte başka bir şey vardı. Ufak sesler çıkaran ama zifiri karanlıkta bile çok büyükmüş izlenimi uyandıran bir şeydi. Havanın kıpırdadığını hissetti.</p>

  <p>Kolunu kaldırdığında, yağlı bir şey hissetti ve oraya odaklanmış bir büyüsel alana işaret eden hafif bir kıvılcım yağmuru oldu. İkiçiçek hararetli bir biçimde ışık istediğini anladı.</p>

  <p>Bir damla alev kafasının yanından dönerek geçti ve uzak duvara çarptı. Kayalar fırın sıcaklığında parladığında başını kaldırıp, o anda hücrenin yarısından çoğunu kaplayan ejdere baktı.</p>

  <p><span class="t13">Lordun emrine amadeyim,</span> dedi kafasının içinde bir ses.</p>

  <p>Çatırdayan ve alev saçan kayanın parıltısında, İkiçiçek iki devasa yeşil gözdeki kendi yansımasına baktı. Gözlerin dışında ejder, hayalindeki ejder gibi çok renkli, boynuzlu, dikenli ve çevikti -gerçek bir ejderdi. Yine de kanatları odanın iki tarafındaki duvarları yalayacak denli genişti. Pençelerinin arasında, İkiçiçek'in yanına uzanmıştı.</p>

  <p>"Emrine amade mi?" dedi. Sesi korku ve keyifle titriyordu.</p>

  <p><span class="t13">Elbette, lordum.</span></p>

  <p>Pırıltı sönüp gitti. İkiçiçek titreyen bir parmağıyla kapının olduğunu hatırladığı yeri gösterdi ve, "Aç onu!" dedi.</p>

  <p>Ejder dev kafasını kaldırdı. Ejderin boyun kasları kasılınca alev topu yine dönerek püskürdü, rengi turuncudan sarıya, sandan beyaza soldu ve en sonunda çok uçuk bir maviye döndü. Bu ana gelindiğinde alev cılızlaştı ve duvara dokunduğu yerde, eriyen kaya püskürdü ve aktı. Kapıya ulaşınca, metal, sıcak damlalar yağmuruna dönüşüp patladı.</p>

  <p>Kara gölgeler duvarların üzerinde kıvrılıp sallandılar. Metal, göz ağrıtan bir an süresince köpürdü ve ardından kapı, iki parça halinde, açıldığı geçide devrildi. Alev, geldiği kadar ani bir irkiltiyle söndü.</p>

  <p>İkiçiçek temkinli bir şekilde soğuyan kapının üzerinden geçti ve koridorun aşağısıyla yukarısını kolaçan etti. Koridor boştu.</p>

  <p>Ejder arkasından geldi. Ağır kapı kasası biraz sorun çıkardı, bunu, omuzlarını savurup keresteyi sökerek ve bir yana fırlatarak aştı. Yaratık beklenti içinde İkiçiçek'e baktı, dar geçitte kanatlarını açmaya çalışınca derisi hafifçe dalgalanıp seğirdi.</p>

  <p>"Oraya nasıl girdin?" dedi İkiçiçek.</p>

  <p><span class="t13">Beni siz ça</span><span class="t13">ğı</span><span class="t13">rd</span><span class="t13">ı</span><span class="t13">n</span><span class="t13">ı</span><span class="t13">z, efendim.</span></p>

  <p>"Bunu yaptığımı hatırlamıyorum."</p>

  <p><span class="t13">Beyninizde. Beyninizde ça</span><span class="t13">ğı</span><span class="t13">rd</span><span class="t13">ı</span><span class="t13">n</span><span class="t13">ı</span><span class="t13">z beni,</span> diye düşündü ejder, sabırla.</p>

  <p>"Yani seni düşündüm ve sen de geliverdin, öyle mi?"</p>

  <p><span class="t13">Evet.</span></p>

  <p>"Büyü müydü bu?"</p>

  <p><span class="t13">Evet.</span></p>

  <p>"Ama ejderleri bütün hayatım boyunca düşündüm ben!"</p>

  <p><span class="t13">Burada, dü</span><span class="t13">ş</span><span class="t13">ünce ile gerçek aras</span><span class="t13">ı</span><span class="t13">ndaki s</span><span class="t13">ı</span><span class="t13">n</span><span class="t13">ı</span><span class="t13">r büyük ihtimalle biraz kar</span><span class="t13">ı</span><span class="t13">ş</span><span class="t13">ı</span><span class="t13">k. Tek bildi</span><span class="t13">ğ</span><span class="t13">im, bir zamanlar yoktum ve siz beni dü</span><span class="t13">ş</span><span class="t13">ününce var ol</span><span class="t13">dum. Bu yüzden de, tabii ki, sizin emrinizdeyim</span></p>

  <p>"Vay canına!"</p>

  <p>Yarım düzine nöbetçi, koridordaki dönemeci dönmek için o anı seçtiler. Ağızları açık durdular. Sonra içlerinden biri, yayını kaldırıp atış yapacak kadar kendine geldi.</p>

  <p>Ejderin göğsü körük gibi inip kalktı. Kavga, boşlukta alevli parçalar halinde patladı. Nöbetçiler hızla yok oldular. Bir an geçmişti ki bir alev topu nöbetçilerin durduğu yerdeki kayalarda oynadı.</p>

  <p>İkiçiçek hayranlıkla seyrediyordu. "Uçmayı da biliyor musun?" dedi. <span class="t13">Elbette.</span></p>

  <p>İkiçiçek koridorda bir aşağı bir yukarı baktı ve nöbetçilerin peşinden gitmemeye karar verdi. Tamamen yolunu kaybetmiş olduğunu düşündüğünden, herhangi bir yöne gitmek, kazanç olacaktı. Ejderi sıyırarak geçti ve aceleyle uzaklaştı, dev hayvan güçlükle dönerek onu izledi.</p>

  <p>Yumuşak adımlarla bir labirent gibi zikzak çizen bir dizi geçitten geçtiler. Bir noktada İkiçiçek, arkalarında bağırtılar duyduğunu sandı, ama bir süre sonra kesildiler. Ara sıra, dökülen bir kapı girişinin üzerindeki kemer hızla büyüyerek geçiyordu üzerlerinden. Işık solgun bir biçimde çeşitli hava bacalarından sızıyor, geçidin değişik yerlerine harçla tutturulmuş büyük aynalardan yansıyordu. Bazen uzak bir ışık kuyusundan daha parlak bir ışıltı geliyordu.</p>

  <p>İkiçiçek geniş bir merdivenden inerek ayaklarıyla dalgalar halinde gümüşi toz zerrecikleri kaldırırken, buradaki tünellerin tuhaf bir şekilde çok daha geniş olduğunu düşündü. Ve daha iyi inşa edilmişlerdi. Duvarların içine oyulmuş hücrelerde heykeller vardı ve çeşitli yerlere solmuş, ama ilginç halılar asılmıştı Halılar genel olarak ejderleri betimliyordu: uçan ya da tünek halkalarına asılı duran, sırtlarında insanlarla geyik ve bazen de insan avlayan yüzlerce ejder. İkiçiçek temkinli bir biçimde bir halıya dokundu. Kumaş sıcak kum havada ufalanarak yere yığıldı, geride sadece bazı lifleri çok ince altın tellerle örülü, sallanan bir ağ kaldı.</p>

  <p>"Bütün bunları niye bırakmışlar, acaba?" dedi.</p>

  <p><span class="t13">Bilmiyorum,</span> dedi kibar bir ses, kafasının içinde.</p>

  <p>Arkaya döndü ve başını kaldırıp tepesindeki pullu at suratına baktı.</p>

  <p>"Senin adın ne, ejder?" dedi İkiçiçek.</p>

  <p><span class="t13">Bilmiyorum.</span></p>

  <p>"Sanırım sana Dokuzdüdük diyeceğim."</p>

  <p><span class="t13">Öyleyse ad</span><span class="t13">ı</span><span class="t13">m odur.</span></p>

  <p>Her şeyi kaplayan tozun içinden geçerek sert kayalara oyulmuş karanlık sütunlu salonlardan geçtiler. Biraz ustalık istiyordu bu<span class="t15">;</span> duvarlar zeminden tavana, heykeller, alçak kabartmalar, aslanağızları ve oluklu sütunlarla doluydu ve bunlar, İkiçiçek'in ricası üzerine ejder tarafından aydınlatılınca, tuhaf biçimde hareket eden gölgeler saçtılar. Tamamı yumuşak, yoğun tozla kaplı ve bütünüyle meskûn uzun galerilerden ve geniş, kayalara oyulmuş amfitiyatrolardan geçtiler.</p>

  <p>Sonra da tekrar başka bir tünel ağzına açılan patikayı gördü. Birisi burayı düzenli olarak ve son zamanlarda kullanmıştı. Gri örtünün üzerinde derin ve dar bir iz vardı.</p>

  <p>İkiçiçek bu izi takip etti. Bir ejderin geçmesine rahatça yetecek kadar yüksek salonlardan ve dönemeçli koridorlardan geçiyordu (ejderler buraya bir zamanlar uğramışlardı belli ki; ejder ölçülerinde, çürüyen koşum takımlarıyla dolu bir oda vardı, bir diğerinde ise filleri örtecek büyüklükte metal levhalar ve zincirli zırhlar bulunuyordu). Salon ve koridorlar, karanlığın içinde görülmez olacak denli yüksek bir çift yeşil kapıyla son buluyordu. İkiçiçek'in önünde, göğüs yüksekliğinde, pirinç bir ejder biçiminde bir kapı kolu duruyordu.</p>

  <p>Kola dokunduğunda kapılar aniden ve sinir bozucu bir sessizlikle açıldılar.</p>

  <p>Birden İkiçiçek'in saçında kıvılcımlar çatırdadı ve aniden sıcak, kuru ve şiddetli bir rüzgâr esti. Rüzgâr, tozu sıradan bir rüzgârın dağıtacağı şekilde dağıtmak yerine kısa bir süre, kamçı gibi, ürpertici yan canlı siluetlere dönüştürerek havaya kaldırdı. İkiçiçek'in kulaklarına, zaman ve mekânın kırılgan kafesinin ötesindeki ırak zindan Boyutlar'ın içinde kilitli duran Şeyler'in tiz cıvıltıları geldi. Hiçbir sebep yokken gölgeler belirdi. Hava, bir kovan misali vızıldadı.</p>

  <p>Uzun sözün kısası, İkiçiçek'in etrafında büyük bir büyü enerjisi boşalıyordu.</p>

  <p>Kapının diğer yanındaki odayı, soluk yeşil bir parıltı aydınlatıyordu. Duvarların etrafına yığılmış, her biri kendi mermer rafına konmuş sıra sıra tabut duruyordu. Odanın ortasında, yükseltilmiş zeminde bir taş sandalye duruyordu ve üzerinde, hareket etmeyen ama yaşlı olan ve krrrlgan bir sesle, "İçeri gir, delikanlı," diyen yığılmış bir figür duruyordu.</p>

  <p>İkiçiçek ilerledi. Loş ışıkta görebildiği kadarıyla sandalyenin üzerindeki figür bir insandı, ama sandalyenin üzerine tuhaf yığılmışlığında, İkiçiçek'in kendisini daha net göremeyişinden duyduğu bir memnuniyet havası vardı.</p>

  <p>"Biliyor musun, ben ölüyüm," diyen bir ses çıktı İkiçiçek'in şiddetle bir kafa olmasını arzuladığı şeyden. Konuşma tonunda bir sesti bu. "Sanırım kendin de anlamışsındır bunu."</p>

  <p>"Hımm," dedi İkiçiçek. "Evet." Geriye doğru uzaklaşmaya başladı.</p>

  <p>"Belli oluyor, değil mi?" diye onayladı ses. "Sen de herhalde İkiçiçek'sin, değil mi? Yoksa daha zaman var mı?"</p>

  <p>"Zaman var mı?" dedi İkiçiçek. "Daha önce ne olacaktı?" Sustu.</p>

  <p>"Eee," dedi ses. "Anlayacağınız, ölmüş olmanın avantajlarından biri, insanın adeta zamanın bağlarından kurtulmasıdır, o yüzden de ben olmuş olan veya olacak olan her şeyi görebiliyorum, hepsini aynı anda, ancak elbette artık biliyorum ki Zaman diye bir şey, tüm pratik yararlarına rağmen, yoktur."</p>

  <p>"Bu bir dezavantaja benzemiyor," dedi İkiçiçek.</p>

  <p>"Öyle mi düşünüyorsunuz? Her anın, aynı anda hem uzak bir hatıra, hem de berbat bir sürpriz olduğunu düşünün, o zaman ne demek istediğimi anlarsınız. Her neyse, size söylemek üzere olduğum şeyi şimdi hatırladım. Acaba gerçekten hatırladım mı? Unutmadan, güzel bir ejder bu. Yoksa bunu henüz söylemeyecek miydim?"</p>

  <p>"Çok iyi bir ejder. Biraz önce ortaya çıktı," dedi İkiçiçek.</p>

  <p>"Ortaya mı çıktı?" dedi ses. "Sen çağırdın onu!"</p>

  <p>"Evet, şey, tek yaptığım-"</p>

  <p>"Güç sende!"</p>

  <p>"Tek yaptığım onu düşünmekti."</p>

  <p>"İşte Güç budur! Sana Birinci Greicha olduğumu söylemiş miydim? Yoksa söyleyecek miyim? Affedersin, fazlaca aşkınlık deneyimim olmadı da. Her neyse, evet -Güç. Güç ejderleri çağırır, bilmem biliyor muydunuz?"</p>

  <p>"Sanırım bunu zaten söylediniz bana," dedi İkiçiçek.</p>

  <p>"Söyledim mi? Niyetim de buydu zaten," dedi ölü adam.</p>

  <p>"Fakat <span class="t13">nas</span><span class="t13">ı</span><span class="t13">l</span> olup da çağırıyor? Bütün hayatım boyunca ejderleri düşündüm, ama ilk defa biri ortaya çıkıyor."</p>

  <p>"Ah evet, meselenin aslı şu ki, ejderler, sizin var olmaktan anladığınız (ve üç ay önce zehirlenene dek benim anladığım) biçimde asla var olmamışlardır. Gerçek ejderden bahsediyorum, <span class="t13">ejderus asilus,</span> demek istediğim. Bataklık ejderi, <span class="t13">ejderus avamus</span> ise adi bir yaratıktır, kafa yormaya değmez. Diğer taraftan, <span class="t13">gerçek</span> ejder ise öyle arı bir ruh taşır ki, yalnızca en hünerli hayal gücü tarafından tasavvur edilirse vücuda gelir bu dünyada. O durumda bile söz edilen hayal gücü büyüye gebe bir ortamda bulunmak zorundadır, ki bu da görünenler ile görünmeyenlerin dünyası arasındaki duvarı zayıflatmaya yardımcı olur. Sonra da ejderler olağan biçimde öbür tarafa geçerler ve bu dünyanın olasılık matrisine kendi kalıplarını basarlar. Ben, hayattayken bu konuda çok iyiydim. Bir defada, eee, beş yüz ejdere kadar tasavvur edebilirdim. Liessa'ya bakın, çocuklarımın en yeteneklisidir, güç bela elli tane, o da ne idüğü belirsiz yaratık tasavvur edebiliyor. Gelişimci bir eğitim de ancak bu kadar başarabiliyor. Ejderlere gerçekten <span class="t13">inanm</span><span class="t13">ı</span><span class="t13">yor.</span> Bu yüzden de onun ejderleri biraz sıkıcıdırlar, oysa sizinki," dedi Greicha'nın sesi, "neredeyse benim eski ejderlerimin bazıları kadar iyi. Küskün gözlere bire bir, benim artık görecek gözlerim de yok ya."</p>

  <p>İkiçiçek aceleyle konuşarak, "Ölü olduğunuzu söyleyip duruyorsunuz..." dedi.</p>

  <p>"Eee?"</p>

  <p>"Eesi, ölüler, şey, bilirsiniz, pek konuşmazlar. Kural böyle."</p>

  <p>"Görülmedik kudrette bir sihirbazdım ben. Tabii ki kızım beni zehirledi. Bu ailemizde kabul gören bir tahta geçme yöntemidir, ancak," ceset iç geçirdi, ya da en azından bir metre kadar üzerinden bir iç geçirme sesi geldi, "çok geçmeden üç çocuğumdan hiçbirinin diğer ikisinden Solucanistan lordluğunu alabilecek kadar güçlü olmadığı anlaşıldı. Son derece istenmeyen bir düzenleme. Bizimki gibi bir krallığın tek bir yöneticisi olmak zorundadır. Ben de gayrı resmi bir iktidarda canlı kalmaya karar verdim, tabii bu da hepsini son derece rahatsız ediyor. Töreni gerçekleştirecek bir tanesi kalana kadar çocuklarıma beni gömme zevkini yaşatmayacağım." Berbat bir hışıltı oldu. İkiçiçek bunun, kendi kendine gülme sesi olduğuna karar verdi.</p>

  <p>"Öyleyse bizi onlardan biri mi kaçırdı?" dedi İkiçiçek.</p>

  <p>"Liessa," dedi ölü sihirbazın sesi. "Kızım. Onun gücü en büyüktür. Oğullarımın ejderleri, yok olup gitmeden önce ancak birkaç mil uçabiliyorlar."</p>

  <p>"Yok olup gitmek mi? Bizi buraya getiren ejderin içinden bakınca arkasını görebildiğimi fark etmiştim," dedi İkiçiçek. "Biraz tuhaf buldum bunu."</p>

  <p>"Şüphesiz," dedi Greicha. "Güç sadece Solucanistan yakınlarında işe yarıyor. Ters kareler yasasıdır bu. En azından ben öyle düşünüyorum. Ejderler daha uzağa uçtukça <span class="t13">küçülmeye</span> başlarlar. Aksi takdirde küçük Liessa'ın çoktan bütün dünyanın hakimi olurdu, ben de bu konuyu biliyorsam eğer. Fakat görüyorum ki, sizi meşgul etmemeliyim. Sanırım dostunuzu kurtarmak isteyeceksiniz."</p>

  <p>İkiçiçek yutkundu. "Hrun'u mu?" dedi.</p>

  <p>"Onu değil. Sıska sihirbazı. Oğlum Liolrt şu anda kendisini parçalara ayırmaya çalışıyor. Onu kurtarma tarzınıza hayran oldum. Yani kurtaracağınız tarza."</p>

  <p>İkiçiçek olanca boyuyla dikildi, kolay bir işti. "Nerede o?" dedi, kahramanca olduğunu umduğu bir yürüyüşle kapıya yönelirken.</p>

  <p>"Tozun üzerindeki patikayı izleyin, yeter," dedi ses. "Liessa bazen beni görmeye gelir. Hâlâ merhum babasını görmeye geliyor, küçük kızım. Beni öldürecek karakter gücüne sahip tek çocuğumdu. Babasına çekmiş. Aklıma gelmişken, iyi şanslar. Sanki bunu söylediğimi hatırlar gibiyim. Yani şimdi söyleyeceğimi."</p>

  <p>İkiçiçek, arkasında uzun adımlarla yürüyen ejderle birlikte cansız tünellerde ilerlerken, ipsiz sapsız konuşan ses, zaman kiplerinden oluşan bir labirentte kayboldu. Fakat çok geçmeden nefessiz kalan İkiçiçek bir sütuna yaslandı. Bir şeyler yemeyeli çok uzun zaman olmuştu.</p>

  <p><span class="t13">Uçsana,</span> dedi Dokuzdüdük, İkiçiçek'in kafasının içinde. Ejder kanatlarını açıp deneme mahiyetinde şöyle bir çırptı ve bir anlığına havalandı. İkiçiçek bir an seyretti, sonra öne doğru koşup güçlükle hayvanın boynuna çıktı. Çok geçmeden havalanmışlardı, ejder yerden bir metre havada zahmetsizce kayarak ilerliyor ve arkasında dalgalanan bir toz bulutu bırakıyordu.</p>

  <p>Dokuzdüdük birbirini izleyen mağaralardan hızla geçerken ve geri çekilen bir orduyu rahatça ikame edebilecek dönen bir merdivenin etrafında süzülürken, İkiçiçek elinden geldiği kadar düşmemeye çalıştı. Tepede, daha fazla yaşanan bir bölgeye çıktılar, her koridorun köşesindeki aynalar pırıl pırıl parlatılmıştı ve soluk bir ışığı yansıtıyorlardı.</p>

  <p><span class="t13">Ba</span><span class="t13">ş</span><span class="t13">ka ejderlerin kokusunu al</span><span class="t13">ı</span><span class="t13">yorum.</span></p>

  <p>Kanatlar hızdan görünmez oldular ve ejder, sivrisineklerin çılgına çevirdiği bir kır kırlangıcı misali yön değiştirip yan bir koridordan aşağıya doğru hızlandığında İkiçiçek geriye kaykıldı. Bir başka keskin dönüşle geniş bir mağaranın yan tarafındaki bir tünel ağzından çıkarak süzüldüler. Aşağıda derinlerde kayalar vardı ve yukarıda tavanın yakınındaki büyük deliklerden kalın ışık huzmeleri giriyordu içeri. Tavan da kıpır kıpırdı... Dokuzdüdük kanatlarıyla havayı döverek uçarken İkiçiçek gözlerini kısıp dikkatle tünemiş hayvan siluetlerine ve her nasılsa ters yürüyen insan biçimindeki küçük noktalara bakıyordu.</p>

  <p><span class="t13">Buras</span><span class="t13">ı</span> <span class="t13">bir tünekhane,</span> dedi ejder, memnun bir ses tonuyla.</p>

  <p>İkiçiçek manzarayı izlerken, tepedeki siluetlerden biri kendini tavandan bırakıp gittikçe irileşmeye başladı...</p>

  <p>Liolrt'un soluk yüzü düşerek uzaklaşırken Rincewind izliyordu. Tuhaf bir durum, diye abuk sabuk söyleniyordu beyninin küçük bir bölümü, durduk yerde niye yükseliyorum?</p>

  <p>Sonra havada takla atmaya başladı ve gerçeklik, kontrolü ele geçirdi. Uzaktaki, ejder pisliğiyle beneklenmiş kayalara doğru düşüyordu.</p>

  <p>Beyni, bu düşüncenin etkisiyle yatak sardı. Büyünün sözleri, acil durumlarda hep yaptıkları gibi, beyninin derinlerinden yüzeye çıkmak için tam da bu anı seçtiler. Söylesene bizi, diye teşvik ettiler Rincewind'i. Kaybedecek neyin var ki?</p>

  <p>Rincewind düşüş rüzgârının açtığı hava boşluğuna bir elini salladı.</p>

  <p>"Ashonai," dedi. Sözcük, rüzgârda uçuşan soğuk mavi bir alev şeklinde önünde belirdi.</p>

  <p>Dehşetten ve büyüden sarhoş bir halde diğer elini salladı.</p>

  <p>"Ebiris," diye geveledi. Ses, titreşen turuncu bir sözcük halinde arkadaşının yanı başında dondu.</p>

  <p>"Urshoring, Kvanti. Pythan. N'gurad. Feringo-malee."</p>

  <p>Sözcükler Rincewind'in etrafını ışıldayan gökkuşağı renkleriyle sardığında ellerini hızla geri çekti ve parıldayan oktarin renginde belirecek olan sekizinci ve son sözcüğü söylemeye hazırlandı. Yaklaşan kayalar unutulmuştu, diye başladı.</p>

  <p>Nefesi kesildi, tılsım dağıldı ve söndü. Ejder uzun dalışından yükselirken bir çift kol belinin çevresine kenetlendi ve bütün dünya yanlardan çekti. Ejderin pençeleri, Solucanistan'ın iğrenç zeminini bir anlığına sıyırdılar. İkiçiçek zafer kazanmışçasına güldü.</p>

  <p>"Yakaladım onu!"</p>

  <p>Ejder de, uçuşunun zirvesinde zarif bir biçimde kıvrılarak tembel bir kanat çırpışıyla süzüldü ve bir mağara ağzından sabah havasına çıktı.</p>

  <p>Öğleyin, imkânsız bir biçimde dengede duran</p>

  <p>Solucanistan'ın tepesinde yer alan bereketli düzlüğün üzerindeki geniş, yeşil bir çayırlıkta ejderler ve binicileri geniş bir çember oluşturdular. Onların ötesinde, hizmetçiler, köleler ve burada, dünyanın çatısında kıt kanaat geçinen diğerleri için de yer vardı ve hepsi de çimenlik alanın ortasında toplanan figürleri izliyordu.</p>

  <p>Grubun içinde bir sürü yüksek rütbeli ejder-lordu ve onların arasında da Liolrt ve erkek kardeşi Liartes vardı. Liolrt hâlâ acıdan yüzünü hafif buruşturarak bacaklarını ovuşturuyordu. Biraz yanlarında Liessa ve Hrun dikiliyordu; kadının yandaşları da onlarlaydı. İki hizbin ortasında Solucanistan'ın soydan gelme Başalimi duruyordu.</p>

  <p>"Bildiğiniz gibi," dedi belirsiz bir sesle, "Solucanistan'ın merhum, ama tam manasıyla maktul olmayan Lordu Birinci Greicha, çocuklarından biri, erkek ya da kız, kendi kardeşlerini ölümcül dövüşte yenecek kadar güçlü hissetmedikçe, hiçbirinin tahta geçemeyeceğini şart koşmuştu."</p>

  <p>"Evet, evet, bunların hepsini biliyoruz. Devam et," dedi aksi bir ses, yanı başındaki havanın içinden.</p>

  <p>Başalim yutkundu. Eski efendisinin doğru dürüst ölmeyi beceremeyişine bir türlü alışamamıştı. İhtiyar şahin ölmüş müydü, ölmemiş miydi? merak ediyordu.</p>

  <p>"Vekâleten bir düello izni vermek doğru olur mu, bilmiyorum," dedi sesi titreyerek.</p>

  <p>"Olur, olur," diye atıldı Greicha'nın bedensiz sesi. "Zekâyı gösterir. Bütün gün sürmesin."</p>

  <p>"Size meydan okuyorum," dedi Hrun, biraderlere ters ters bakarak, "ikinize de aynı anda."</p>

  <p>Liolrt ve Liartes birbirlerine baktılar.</p>

  <p>"İkimizle aynı anda mı dövüşeceksin?" dedi Liartes. Uzun boylu, kaslı, uzun siyah saçlı bir adamdı.</p>

  <p>"Haha."</p>

  <p>"Güçler hiç de eşit sayılmaz, öyle değil mi?"</p>

  <p>"Haha, ikiye karşı bir, ezici bir üstünlüğüm var."</p>

  <p>Liolrt kaşlarını çattı. "Seni kibirli barbar -"</p>

  <p>"İşte bu, bardağı taşırdı!" diye hırladı Hrun. "Sizi-"</p>

  <p>Başalim, onu durdurmak için mavi damarlı elini uzattı.</p>

  <p>"Öldürme Bölgesi'nde dövüşmek yasaktır," dedi ve susarak bunun ne anlama geldiğini düşündü. "Ne demek istediğimi biliyorsunuz, nasıl olsa," diyerek tereddüt etti ve vazgeçerek ekledi, "Meydan okunan taraf olarak lordlarını Liolrt ve Liartes'in silah seçme şansları var."</p>

  <p>"Ejderler," dediler bir ağızdan. Liessa burnundan soludu.</p>

  <p>"Ejderler saldırı amacıyla kullanılabiliyorlar, o yüzden de silahtırlar," dedi Liolrt kesin bir ifadeyle. "Eğer itirazınız varsa bunun için dövüşebiliriz."</p>

  <p>"Haha," dedi kardeşi, Hrun'a başını sallayarak.</p>

  <p>Başalim, bir hayalet parmağının göğsünü dürttüğünü hissetti.</p>

  <p>"Orada ağzın açık dikilme," dedi Greicha'nın mezarlık sesi. "Acele etsene."</p>

  <p>Hrun başını sallayarak geriye çıktı.</p>

  <p>"Yo, hayır," dedi. "Bir defa yetti. O şeylerden birinin tepesinde dövüşmektense ölmeyi tercih ederim."</p>

  <p>"Öl, öyleyse," dedi Başalim, elinden geldiği kadar nazik bir biçimde.</p>

  <p>Liolrt ve Liartes, hizmetçilerinin hayvanlarla beklediği yere doğru yürümeye başlamışlardı çoktan. Hrun Liessa'ya döndü. Liessa omuz silkti.</p>

  <p>"Bir kılıç bile alamıyor muyum?" diye yalvardı. "Bir bıçak bile mi?"</p>

  <p>"Hayır," dedi. "Bunu beklemiyordum." Birden küçülmüştü sanki Liessa. Küstahlığının yerinde yeller esiyordu. "Üzgünüm."</p>

  <p>"Üzgün müsün?"</p>

  <p>"Evet. Üzgünüm."</p>

  <p>"Evet, ben de üzgünüm dedin, sandım."</p>

  <p>"Öyle ters ters bakma bana! Sana binebileceğin en iyi ejderi tasavvur edebilirim."</p>

  <p>"Hayır!"</p>

  <p>Başalim burnunu bir mendile sildi, küçük ipek kareyi bir an havada tuttu ve yere bıraktı.</p>

  <p>Hrun bir kanat gümbürtüsü üzerine kendi etrafında döndü. Liolrt'un ejderi çoktan havalanmış, daire çizerek üzerlerine doğru geliyordu. Bir atmaca gibi yere doğru alçalırken ağzından bir alev dalgası püskürttü ve otların üzerinde, hızla Hrun'a doğru ilerleyen siyah bir şerit yarattı.</p>

  <p>Son anda Liessa'yı kenara itti ve güvende olmak için yere atılırken kolunda alevin neden olduğu vahşi acıyı duydu. Yere çarpınca yuvarlandı ve ayaklan üzerine düşerek çılgın gözlerle diğer ejderi arandı. Ejder bir taraftan daldı ve Hrun, alevden kaçmak için ayakta kötü zamanlamak bir atlayış yapmak zorunda kaldı. Ejderin kuyruğu geçerken etrafı kamçıladı ve yakıcı bir darbe Hrun'un alnına rastladı. Uçuşan yıldızları savuşturmak için kafasını sallayarak ayaklandı. Su toplayan sırtı acı çığlıkları gönderdi Hrun'a.</p>

  <p>Liolrt ikinci bir dalışa geçti, yalnız bu defaki, iri adamın beklenemeyen çevikliğini hesaba katabilmek için daha yavaştı. Yeryüzü yukarı yaklaşırken barbarın, göğsü inip kalkarak ve elleri gevşek biçimde vücudunun iki yanında, tamamen hareketsiz durduğunu gördü. Kolay bir hedefti.</p>

  <p>Ejderi havaya yükselirken, Liolrt korkunç iri bir közleme görme beklentisiyle kafasını çevirdi.</p>

  <p>Yerde hiçbir şey yoktu. Kafası karışan Liolrt geriye döndü.</p>

  <p>Bir eliyle kendisini ejderin omuz pullarının üzerine çeken ve diğer eliyle tutuşan saçlarını döven Hrun çıktı karşısına. Lioln'un eli hançeri ne uçtu, fakat acı, Hrun'un normalde de muhteşem olan reflekslerini iğne ucu gibi keskinleştirmişti. Ejderlordunun bileğinde patlayan bir elin tersten darbesi, hançeri kavisle toprağa doğru gönderdi ve diğeri tam çenesinin üzerinde patladı. İki adamın ağırlığını taşıyan ejder otlardan sadece birkaç metre yukarıdaydı. İyi ki de öyleydi, çünkü Liolrt'un bayıldığı anda ejderi aniden yok oldu.</p>

  <p>Liessa çimenlerin üzerinde koşarak Hrun'un ayağa kalkmasına yardım etti. Liessa'ya gözünü kırptı.</p>

  <p>"Ne oldu? Ne oldu?" dedi kalın bir sesle. "Gerçekten muhteşemdi!" dedi. "Havada attığın o perende ve her şey!"</p>

  <p>"Haha, ama <span class="t13">ne oldur</span> "Anlatması biraz zor-"</p>

  <p>Hrun gökyüzünü kolaçan etti. İki kardeşin büyük bir farkla en temkinlisi olan Liartes, kafalarının üzerinde, yükseklerde daireler çiziyordu.</p>

  <p>"Anlatmayı denemek için yaklaşık on saniyen var," dedi.</p>

  <p>"Ejderler-"</p>

  <p>"Haha?"</p>

  <p>"Hayal ürünüdürler."</p>

  <p>"Kolumdaki bütün bu hayal ürünü yaralar gibi mi yani?"</p>

  <p>"Evet. Hayır!" şiddetli bir biçimde kafasını salladı. "Sana daha sonra anlatmam gerekecek!"</p>

  <p>"Güzel, gerçekten iyi bir ortam bulabilirsen," diye atıldı Hrun. Kaşlarını çatıp, geniş kavisler çizerek inen Liartes'e baktı.</p>

  <p><span class="t13">"Dinlesene</span> beni! Kardeşim ayık olmadıkça ejderi var olamaz, bu dünyaya geçecek yolu bulamaz-"</p>

  <p>"Koş," diye bağırdı Hrun. Onu kendinden uzağa fırlattı ve Liartes'in ejderi gök gürültüsü gibi bir sesle yanından geçerken kendini yere attı, geride toprağın üzerinde bir tane daha dumanı tüten yara kaldı.</p>

  <p>Yaratık bir dalış daha yapmak için yükselmeye çalışırken Hrun ayağa fırladı ve arenanın kenarındaki ormana doğru ölümüne bir koşuya başladı. Seyrekti ağaçlar, geniş ve budanmamış bir çalılıktan biraz daha yüksektiler, ama en azından hiçbir ejder onların arasında uçamazdı.</p>

  <p>Ejder de denemedi. Liartes hayvanını birkaç metre ötedeki toprağın üzerine indirdi ve temkinli bir şekilde ejderden indi. Ejder kanatlarını toplayıp başını yeşilliğe gömdü, sahibi de bir ağaca yaslanıp melodisiz bir ıslık tutturdu.</p>

  <p>"Seni yakıp çıkartabilirim oradan," dedi Liartes bir süre sonra.</p>

  <p>Çalılıklar kıpırdamadı.</p>

  <p>"Belki de ordaki dikenli defne çalılığındasındır?"</p>

  <p>Dikenli defne çalılığı öfkeli bir alev topuna döndü.</p>

  <p>"O eğreltiotlarında bir kıpırtı gördüğümden eminim."</p>

  <p>Eğreltiotları beyaz külden iskeletlere döndüler.</p>

  <p>"Sadece işi uzatıyorsun, barbar. Niye şimdi vazgeçmiyorsun? Bir sürü insanı yaktım; hiç canın yanmaz," dedi Liartes, yan yan çalılıklara bakarak.</p>

  <p>Ejder koruluğun arasında devam ederek saklanabilecek her çalılığı ve eğreltiotu öbeğini yaktı. Liartes kılıcını çekip bekledi.</p>

  <p>Hrun bir ağaçtan indi ve koşmaya başladı. Arkasında ejder kükredi ve dönmeye çalışırken çalılıklara çarptı, ama Hrun koşuyor, koşuyordu, gözlerini Liartes'e dikmişti ve ellerinde kum bir dal vardı.</p>

  <p>Şu, az bilinen ama doğru bir gerçektir ki, iki ayaklı bir yaratık dört ayaklı bir yaratığı kısa mesafede geçer, çünkü dört ayaklının ayaklarını düzene sokması zaman alır. Hrun arkasında pençelerin debelendiğini duydu ve ardından da bir gümbürtü geldi. Ejder kanatlarını yarı açmış, uçmaya çalışıyordu.</p>

  <p>Hrun saldırmak için ejderlorduna yaklaştığında Lianes'in kılıcı hışımla kalktı ve dala yakalandı. Ardından Hrun ona çarptı ve iki adam yere yuvarlandılar.</p>

  <p>Ejder kükredi.</p>

  <p>Hrun bir dizini anatomik bir şaşmazlıkla kaldırınca Liartes çığlık attı, ama barbarın burnunu bir kez daha kıran rastgele bir darbe savurmayı başardı.</p>

  <p>Hrun etrafını tekmeleyerek doğruldu ve karşısında ejderin burun delikleri şişmiş, vahşi at suratını buldu.</p>

  <p>Bir ayağını kamçı gibi savurdu ve Liartes'in kafasının yan tarafına isabet ettirdi. Adam yere yığıldı.</p>

  <p>Ejder yok oldu. Hrun'a doğru dalgalanarak gelen alev topu zayıfladı, ona ulaştığında bir nefes sıcak havadan başka bir şey kalmamıştı. Ardından, geriye sadece yanan çalıların çatırtısı kaldı.</p>

  <p>Hrun, baygın ejderlordunu omzuna atıp tırıs adımla arenaya dönüş yoluna koyuldu. Yan yolda, yere serilmiş Liolrt'u buldu, bir bacağı tuhaf bir biçimde bükülmüştü. Eğildi ve bir hırıltı çıkararak adamı boş omzuna yerleştirdi.</p>

  <p>Liessa ve Başalim, arenanın bir ucundaki yerden yüksek platformda bekliyorlardı. Ejderkadını şimdi kendini biraz toparlamıştı, göz hizasından, iki adamı önündeki basamaklara atan Hrun'a baktı. Etrafındaki insanlar, bir sarayda olduğu gibi hürmetkâr pozlarla dikiliyorlardı.</p>

  <p>"Öldür onları," dedi.</p>

  <p>"Ben kendim isteyince öldürürüm," dedi. "Zaten baygın insanları öldürmek doğru değildir."</p>

  <p>"Daha uygun bir zaman düşünemiyorum," dedi Başalim. Liessa burnundan at gibi nefes aldı.</p>

  <p>"Öyleyse onları buradan sürerim," dedi. "Solucanistan'ın büyü menzilinin dışına çıkar çıkmaz Güçleri bitecek. Eşkıya olmak zorunda kalacaklar. Bu sana uyar mı?"</p>

  <p>"Evet."</p>

  <p>"Bu kadar merhametli olmana şaşırdım, bar -Hrun."</p>

  <p>Hrun omuzlarını silkti. "Benim durumumda birinin başka biri olma lüksü yoktur, kendi imajına dikkat etmek zorundadır." Etrafına baktı. "Eee, sıradaki test nerede?"</p>

  <p>"Seni uyarıyorum, çok tehlikelidir. İstersen şu anda gidebilirsin. Fakat eğer testi geçersen Solucanistan Lordu olursun ve tabii benim kanuni kocam."</p>

  <p>Hrun onun bakışlarını yakaladı. O güne kadarki yaşamını düşündü. Birden, yıldızların altında uyunan nemli gecelerle; ifritlerle, şehir nöbetçileriyle, sayısız haydutla, şeytani rahiplerle ve en azından üç seferinde gerçek yarı-tanrılarla dişe diş kavgalarla dolu göründü hayatı -ve ne uğruna? Eh, epey bir hazine uğruna, bunu kabullenmek zorundaydı- ama hepsi neredeydi şimdi? Başı dertte bakireleri kurtarmanın belli, geçici bir ödülü vardı, ama çoğu zaman onları şehrin birine götürüp sağlam bir çeyiz ayarlayıp bırakıyordu, çünkü bir süre sonra, en makul eski-bakire bile sahiplenmeye başlıyor ve acı çeken diğer bakire kardeşlerini kurtarmasına pek sıcak bir gözle bakmıyordu. Uzun sözün kısası, yaşam ona şöhret ve yara dolu bir bedenden fazla bir şey getirmemişti. Lord olmak eğlenceli olabilirdi. Hrun sırıttı. Böyle bir üste bütün bu ejderler ve bir sürü kavgacı adamla yaşayan bir insan gerçekten çekişme de bulabilirdi.</p>

  <p>Üstelik, kadın da çirkin değildi.</p>

  <p>"Üçüncü test mi?" dedi Liessa.</p>

  <p>"Yine silahsız olmak zorunda mıyım?"</p>

  <p>Liessa elini kaldırıp kaskını çıkardı, kızıl saç ruloları dalga dalga döküldü. Sonra da elbisesinin broşunu çözdü. İçinde hiçbir şey yoktu.</p>

  <p>Hrun'un gözleri kadının üzerinde dolanırken, beyni, iki tane düşünsel sayacı harekete geçirdi. Bir tanesi bileziklerindeki altını, ayak parmaklarını süsleyen kaplan yakutlarını, göbeğini bezeyen elmas pulu ve iki tane son derece kişiye özel gümüş telkarili sarmalı değerlendiriyordu. Diğeri ise doğrudan libidosuna bağlı çalışıyordu. İkisi de Hrun'u son derece memnun eden hesaplar çıkardılar.</p>

  <p>Liessa bir elini kaldırıp bir kupa şarap sunarken şöyle dedi: "Pek sanmıyorum."</p>

  <p>"Seni kurtarmaya kalkışmadı," dedi Rincewind, son çareye başvurarak.</p>

  <p>Ejder dünyayı tehlikeli bir açıyla yatırarak yavaşça daireler çizerken, Rincewind çaresizce İkiçiçek'in beline sarıldı. Üzerinde bulunduğu pullu sırtın yalnızca bir çeşit üç boyutlu hayal biçiminde var olduğunu bilmenin, ayak bileğini büken yükseklik korkusu hislerini gidermeye yaramadığını anladı çok geçmeden. Aklı, İkiçiçek'in dikkatini kaybetmesinin olası sonuçlarına doğru kaymayı sürdürüyordu.</p>

  <p>"Hrun bile o okçularla başa çıkamazdı," dedi İkiçiçek, yiğitçe.</p>

  <p>Ejder, üçünün rutubetli ve rahatsız bir uyku uyudukları ormanlık alanın üzerinde daha yükseğe trmanırken, güneş diskin kenarından yükselmeye başladı. Şafak öncesinin loş mavileri ve grileri birden dünyanın üzerine akan parlak bronz bir nehre dönüştüler; buza ya da suya veya bir ışık barajına çarptıkları yerlerde alazlanarak altın rengini alıyorlardı. (Diski çevreleyen büyü alanının yoğunluğu nedeniyle ışık, ses-altı hızlarda hareket ediyordu; bu ilginç özellik, örneğin yüzyıllar boyunca yavaş ışığı yakalamak ve adeta depolamak için karmaşık, hassas barajlar ve cilalı silisle kaplanmış vadiler inşa etmiş olan Büyük Nef in Sorca halkı tarafından çok iyi değerlendiriliyordu. Nef in beş altı haftalık kesintisiz güneş ışığıyla dolup taşan ve ışıldayan rezervuarları havadan gerçekten muhteşem görünüyordu, bu yüzden de İkiçiçek'le Rincewind'in o yöne bakmamış olmaları talihsizliktir.)</p>

  <p>Önlerinde, büyüyle örülü Solucanistan olan bir milyar tonluk imkânsızlık, gökyüzünde asılı duruyordu ve pek de fena sayılmazdı, ta ki Rincewind kafasını çevirip de dağın gölgesinin dünyanın bulutlan arasında belirişini görene kadar...</p>

  <p>"Ne görebiliyorsun?" dedi İkiçiçek, ejdere.</p>

  <p><span class="t13">Da</span><span class="t13">ğı</span><span class="t13">n tepesinde dövü</span><span class="t13">ş</span> <span class="t13">görüyorum,</span> cevabı geldi yumuşak bir sesle.</p>

  <p>"Gördün mü?" dedi İkiçiçek. "Herhalde Hrun şu anda canını kurtarmak için dövüşüyordun"</p>

  <p>Rincewind sessizdi. Bir süre sonra İkiçiçek etrafına bakındı. Sihirbaz gözlerini dikmiş, kararlı bir şekilde boşluğa bakıyordu, dudakları ses çıkarmaksızın oynuyordu.</p>

  <p>"Rincewind?"</p>

  <p>Sihirbaz hafif bir vıraklama sesi çıkardı.</p>

  <p>"Affedersin," dedi İkiçiçek. "Ne dedin?"</p>

  <p><span class="t16">"…</span>bütün o süre... büyük düşüş..." diye mırıldandı Rincewind. Gözleri odaklandı, bir an şaşkın baktılar, sonra da korkuyla büyüdüler. Aşağı bakma aymazlığında bulundu.</p>

  <p>"Aargh," diye fikir belirtti ve kaymaya başladı. İkiçiçek onu yakaladı.</p>

  <p>"Sorun nedir?"</p>

  <p>Rincewind gözlerini kapamayı denedi, ama hayal gücünün göz kapakları yoktu ve fal taşı gibi açılmış bakıyordu.</p>

  <p>"Sen yüksekten korkmaz mısın?" diyebildi.</p>

  <p>İkiçiçek bulut gölgeleriyle beneklenmiş minik yeryüzüne baktı. Korku düşüncesi aklına gelmemişti.</p>

  <p>"Hayır," dedi. "Niye korkacakmışım? On metreden düşünce de iki bin fersahtan düştüğün gibi ölürsün, dediğim bu."</p>

  <p>Rincewind isteksizce düşünmeye çalıştı bunu, ama mantığını anlayamadı. Düşüşün kendisinden değil, <span class="t13">çarpmaktan...</span></p>

  <p>İkiçiçek onu hemen yakaladı.</p>

  <p>"Yavaş," dedi neşeli bir sesle. "Neredeyse geldik."</p>

  <p>"Keşke şehirde olsaydım yine," diye sızlandı Rincewind. "Keşke yerde olsaydım."</p>

  <p>"Merak ediyorum acaba ejderler yıldızlara kadar uçabilirler mi?" diye uçtu İkiçiçek. "İşte bu müthiş bir şey olurdu..."</p>

  <p>"Delisin sen," dedi Rincewind düz bir sesle. Turistten yanıt gelmedi ve Rincewind boynunu çevirip de İkiçiçek'i yüzünde garip bir gülümsemeyle solan yıldızlara bakarken görünce dehşete kapıldı.</p>

  <p>"Sakın düşüneyim bile deme," dedi Rincewind tehditkâr bir sesle.</p>

  <p><span class="t13">Arad</span><span class="t13">ığı</span><span class="t13">n adam ejderkad</span><span class="t13">ı</span><span class="t13">n</span><span class="t13">ı</span><span class="t13">yla konu</span><span class="t13">ş</span><span class="t13">uyor,</span> dedi ejder.</p>

  <p>"Hımm?" dedi İkiçiçek, solan yıldızlara bakmaya devam ederek.</p>

  <p>"Ne?" dedi Rincewind ivedilikle.</p>

  <p>"Ah evet. Hrun," dedi İkiçiçek. "Umarım zamanında gelmişizdir. Şimdi dalışa geç! Alçal!"</p>

  <p>Rüzgâr ıslık çalan bir fırtınaya dönüşürken</p>

  <p>Rincewind gözlerini açtı. Belki de rüzgârdan açılmıştı gözleri -gözleri kapatmayı imkânsızlaştırdığı kesindi.</p>

  <p>Solucanistan'ın düz zirvesi önlerinde hızla yükseldi, tehlikeli bir şekilde yalpaladı, sonra da perende atarak iki tarafta da parıldayan yeşil bir bulanıklığa büründü. Minik ormanlar ve tarlalar hızla geçen yamalı bir yorgan gibi bulanıklaştılar. Karada görünen bir anlık gümüşi parıltı, platonun kenarından havaya akan küçük nehir olabilirdi. Rincewind, hatırladıklarını zorla beyninden atmaya çalıştı, fakat anılar yerlerini sevmiş gibiydiler ve diğer sakinleri korkutup mobilyaları tekmeleyerek deviriyorlardı.</p>

  <p>"Pek sanmıyorum," dedi Liessa. Hrun şarap kupasını yavaşça aldı. Balkabağı gibi sırıttı.</p>

  <p>Arenanın etrafındaki ejderler ulumaya başladılar. Binicileri yukarı baktılar. Bulanık yeşil bir şey arena üzerinde parıldadı ve Hrun yok oldu.</p>

  <p>Şarap kupası bir an havada asılı kaldı, sonra da basamaklara düşerek parçalandı. Sadece o zaman tek bir damla döküldü.</p>

  <p>Bunun nedeni şuydu: Hrun'u yumuşak bir şekilde pençeleriyle sarma anında, ejder Dokuzdüdük vücut ritimlerini geçici olarak eşgüdümlemişti. Hayal gücünün boyutu, zaman ve mekânın boyutlarından çok daha karmaşık olduğundan, ki onlar gerçekten alt boyutlardır, bunun etkisi, hareketsiz duran ve aklı uçkurunda olan Hrun'u bir anda yanal olarak, ziyan olan birkaç ağız dolusu şarap dışında hiçbir yan etki yaratmaksızın, yüz otuz kilometre hızla hareket ettirmek olmuştu. Diğer bir etkisi ise Liessa'nın korkudan çığlık atması ve ejderini çağırması olmuştu. Altın rengi hayvan önünde belirince halen çıplak durumda üzerine atladı ve nöbetçilerin birinden bir tatar yayı kaptı. Sonra havalandı. Diğer ejder binicileri de sinekler gibi üşüşerek kendi hayvanlarına yöneldiler.</p>

  <p>Kopan kargaşada ihtiyatlı davranarak arkasına sığındığı sütundan ortalığı izleyen Başalim, tam da o anda, bitişik bir evrendeki acemi bir psikiyatristin beyninde aynı anda kuluçkalanmakta olan bir teorinin boyutlar arası yansımalarını yakaladı, bunun nedeni, büyük bir olasılıkla, boyut kaçağının iki taraflı olmasıydı ve psikiyatrisi bir anlığına ejderin üzerindeki kızı gördü. Başalim gülümsedi.</p>

  <p>"Onu yakalamayacağına bahse girmek ister misin?" dedi Greicha, kurtlar ve kabirlerin sesiyle, tam kulağının yanı başında.</p>

  <p>Başalim gözlerini kapayıp güçlükle yutkundu.</p>

  <p>"Lordumun şu anda temelli Korku Ülkesi'nde oturduğunu sanıyordum," diyebildi.</p>

  <p>"Ben bir sihirbazım," dedi Greicha. "Ölüm'ün Kendisi gelip almak zorundadır bir sihirbazı. Ve bakıyoruz, Kendisi buralarda değil..."</p>

  <p>GİDELİM Mİ? dedi Ölüm.</p>

  <p>Beyaz bir ata binmişti, etten kandan bir attı ama gözleri kızıl, burun deliklerinden ateş çıkıyordu ve Ölüm kemikli parmağını uzatıp Greicha'nın ruhunu havadan aldı, sızlayan bir ışık noktası olana dek yuvarlayıp sonra da yuttu.</p>

  <p>Sonrasında atını mahmuzladı ve at, toynaklarından kıvılcımlar saçarak havaya sıçradı.</p>

  <p>"Lord Greicha!" diye fısıldadı ihtiyar Başalim. Evren, çevresinde titreşti.</p>

  <p>"Adice bir numaraydı," diyen sesi geldi sihirbazın. Sonsuz kara boyutlarda yiten bir ses zerresiydi yalnızca.</p>

  <p>"Lordum... Ölüm nasıl bir şey?" dedi ihtiyar adam, titreyen bir sesle.</p>

  <p>"İncelemelerimi tamamlayınca sana da bildiririm," dedi rüzgârdaki çok hafif bir modülasyon.</p>

  <p>"Evet," diye mırıldandı Başalim. Aklına bir fikir geldi. "Gün ışığında olsun, lütfen," diye ekledi.</p>

  <p>"Sizi soytarılar," diye haykırdı Hrun, Dokuzdüdük'ün pençebileklerindeki tüneğinden.</p>

  <p>"Ne dedi?" diye kükredi Rincewind, bu arada ejder havayı yararak yükselmekteydi.</p>

  <p>"Duymadım!" diye avazı çıktığı kadar bağırdı İkiçiçek, sesi güçlü rüzgârda kayboldu. Ejder hafif yana yatınca Solucanistan denen büyük fırıldağa baktı ve peşlerinden sinek sürüleri gibi yükselen yaratıkları gördü. Dokuzdüdük'ün kanatları, aşağılayan bir güçle havayı dövüp kenara itiyordu. Hava iyice seyrelmişti. İkiçiçek'in kulağı üçüncü defa şişip tıkandı.</p>

  <p>Sinek sürülerinin ilerisinde altın rengi bir ejder gördü. Üzerinde de biri vardı.</p>

  <p>"Hey, iyi misin sen?" dedi Rincewind telaşla. Sözcükleri çıkarabilmek için beş altı kere ciğerlerine tuhaf biçimde seyrelmiş havayı çekmek zorunda kaldı.</p>

  <p>"Bir lord olabilirdim, ama siz soytarılar gelip beni-" Seyrelmiş, serin hava Hrun'un güçlü göğsündeki hayatı dahi çekip alınca nefessiz kaldı.</p>

  <p>"Hafaya n'oğluyo böğle?" diye mırıldandı Rincewind. Gözlerinin önünde mavi ışıklar çaktı.</p>

  <p>"Hınk," dedi İkiçiçek ve bayıldı.</p>

  <p>Ejder yok oluverdi.</p>

  <p>Üç adam birkaç saniye tırmanmaya devam ettiler. Biri diğerinin önünde, bacakları, olmayan bir şeyin üzerinde oturan İkiçiçek ve sihirbaz tuhaf bir görüntü oluşturuyorlardı. Sonrasında, diskte yerçekimi yerine geçen şey, şaşkınlığından sıyrıldı ve kontrolü ele geçirdi.</p>

  <p>Tam o anda Liessa'nın ejderi yanlarında belirdi ve Hrun, tüm ağırlığıyla hayvanın boynuna indi. Liessa öne doğru uzanarak onu öptü.</p>

  <p>Düşerek uzaklaşan Rincewind bu ayrıntıyı kaçırdı. Kollan hâlâ sımsıkı İkiçiçek'in beline kenetliydi. Disk, gökyüzüne iğneyle tutturulmuş yuvarlak bir haritaydı. Kıpırdıyor gibi görünmüyordu, ama Rincewind, kıpırdadığını biliyordu. Bütün dünya kremalı bir pasta gibi üzerine doğru geliyordu.</p>

  <p>"Uyan!" diye bağırdı, rüzgârın kükremesini bastıran bir sesle. "Ejderler! Ejderleri düşün!"</p>

  <p>Peşlerindeki yaratıkların arasından hızla düşerlerken, yükselip uzaklaşan bir kanat gürültüsü koptu. Ejderler bağırdılar ve gökyüzünde çark ettiler.</p>

  <p>İkiçiçek'ten hiçbir yanıt gelmedi. Rincewind'in cüppesi İkiçiçek'e kırbaç gibi vuruyordu, ama uyanmıyordu.</p>

  <p>Ejderler, diye düşündü Rincewind, panik içinde. Beynini yoğunlaştırmaya çalıştı, gerçekten canlısına benzer bir ejder kurmaya çalıştı kafasında. Eğer o yapabildiyse ben de yapabilirim, diye düşündü. Ama hiçbir şey olmadı.</p>

  <p>Altlarında, bulut girdabına kapılmış bir daire görünümünde yavaşça yükselen disk şimdi daha da büyümüştü.</p>

  <p>Rincewind gözlerini kısıp bedenindeki bütün sinirleri kasarak tekrar denedi. Bir ejder. Biraz hırpalanmış ve aşırı kullanılmış bir araç olan hayal gücü, bir ejder aranıyordu... herhangi bir ejder.</p>

  <p>İŞE YARAMAZ, diye güldü cenaze çanı gibi boğuk bir ses, SEN EJDERLERE İNANMAZSIN Kİ.</p>

  <p>Rincewind, at sırtında kendisine sırıtan korkunç hayalete baktı, aklı, korku içinde tabanları yağladı.</p>

  <p><span class="t13">Parlak bir</span> <span class="t13">ı</span><span class="t13">ş</span><span class="t13">ı</span><span class="t13">lt</span><span class="t13">ı</span> <span class="t13">oldu.</span></p>

  <p><span class="t13">Zifiri karanl</span><span class="t13">ı</span><span class="t13">k çöktü.</span></p>

  <p>Rincewind'in ayaklarının altında yumuşak bir zemin vardı, etrafında pembe bir ışık yanıyordu ve bir sürü insandan ani şaşkınlık çığlıkları yükseliyordu.</p>

  <p>Deli gözlerle etrafına baktı. Bir çeşit tünelde dikiliyordu, tünelin büyük bir bölümünde koltuklar vardı ve koltukların üzerine tuhaf giysiler giymiş insanlar bağlanmıştı kayışlarla. Hepsi de Rincewind'e bağırıyordu.</p>

  <p>"Uyansana!" diye tısladı. "Yardım et bana!"</p>

  <p>Hâlâ baygın olan turisti sürükleyerek geriye doğru kalabalıktan uzaklaştı, ta ki eli, garip biçimli bir kapı kolu bulana dek, kapıyı çarparak kapattı.</p>

  <p>Kendini içinde bulduğu odayı kolaçan etti ve genç bir kadının dehşete kapılmış gözleriyle karşılaştı. Kadın, elinde tuttuğu tepsiyi yere düşürdü ve çığlık attı.</p>

  <p>Kaslı kuvvetli yardım getirecek türden bir çığlığa benziyordu. Korkuyla damıtılmış adrenalin bombardımanındaki Rincewind döndü ve kadına çarparak yanından geçti. Burada daha fazla koltuk vardı ve İkiçiçek'i telaş içinde ortadaki aralıkta sürükleyerek geçerken, insanlar koltuklarına sindiler. Koltuk sıralarının arkasında küçük pencereler vardı. Pencerelerin dışında, yumak yumak bulutların önünde bir ejderin kanadı görülüyordu. Gümüş rengiydi.</p>

  <p>Bir ejdere yem oldum, diye düşündü. Saçma, diye yanıtladı kendini, ejderlerin dışını göremezsin. Ardından, omzu tünelin uzak ucundaki kapıya çarptı ve tünelden de tuhaf olan koni biçimli bir odaya girdi.</p>

  <p>Parıldayan ufak ışıklarla doluydu oda. Işıkların arasında, dış hatları görünen koltuklarda, şu anda ağızları açık, Rincewind'e bakan dört adam oturuyordu. Onlara bakınca, bakışlarını hızla yana kaçırdıklarını gördü.</p>

  <p>Rincewind yavaşça döndü. Yanıbaşında beşinci bir adam vardı, gencimsi, sakallı, Büyük Nef in göçebe halkı kadar esmerdi.</p>

  <p>"Neredeyim ben?" dedi sihirbaz. "Bir ejderhanın midesinde mi?"</p>

  <p>Genç adam geriye doğru kaykıldı ve sihirbazın suratına siyah bir kutuyu dayadı. Sandalyeler-deki adamlar sindiler.</p>

  <p>"O nedir?" dedi Rincewind. "Resim kutusu mu?" Elini uzatıp aldı, esmer adamı sanki şaşırtan bir hareketti bu, adam bağırdı ve elinden tekrar kapmaya çalıştı. Bir bağırtı daha oldu, bu kez, koltuklardaki adamlardan biriydi bağıran. Fakat artık yerinde oturmuyordu. Ayakta dikilmiş, küçük ve metalik bir şeyi Rincewind'e doğru tutuyordu.</p>

  <p>Büyüleyici bir etki yarattı. Adam, elleri havada geriye kaykıldı.</p>

  <p>"Lütfen bombayı bana verin, beyefendi," dedi metalik şeyi olan adam. "Dikkatli olun, lütfen."</p>

  <p>"Bu şeyi mi?" dedi Rincewind. "Al senin olsun! Onu istemiyorum!" Adam onu dikkatle alıp yere koydu. Oturan adamlar rahatladılar ve bir tanesi telaş içinde duvarla konuşmaya başladı. Sihirbaz hayretler içinde onu izledi.</p>

  <p><span class="t13">"K</span><span class="t13">ı</span><span class="t13">p</span><span class="t13">ı</span><span class="t13">rdama?'</span> diye atıldı metalli adam -bir muska olduğuna karar verdi Rincewind, bir muska olmalı. Esmer adam köşeye çekildi.</p>

  <p>"Çok cesurca bir şeydi yaptığınız," dedi Muska-tutan, Rincewind'e. "Biliyor musunuz bunu?"</p>

  <p>"Neyi?"</p>

  <p>"Arkadaşınızın nesi var?"</p>

  <p>"Arkadaş mı?"</p>

  <p>Rincewind İkiçiçek'e baktı, hâlâ mışıl mışıl uyuyordu. Bunda şaşırtıcı bir yan yoktu. <span class="t13">Gerçek</span><span class="t13">ten</span> şaşırtıcı olan, İkiçiçek'in yeni elbiseler giyiyor olmasıydı. Tuhaf elbiseler. Pantolonu tam dizlerinin üzerinde son buluyordu. Onun üzerine ise parlak çizgili bir çeşit yelek giymişti. Kafasında ufak, komik bir hasır şapka vardı. Üstünde de bir tüy.</p>

  <p>Bacaklarının etrafında tuhaflık hisseden Rincewind aşağı baktı. <span class="t13">Onun</span> elbiseleri de değişmişti. Bütün olası durumlarda hızla eyleme geçmeye son derece elverişli, rahat ve eski cüppesi yerine, bacakları, kumaş ruloları içindeydi. Aynı gri malzemeden yapılma gri bir ceket vardı üzerinde...</p>

  <p>Muskalı adamın kullandığı dili o ana kadar hiç duymamıştı. Kaba bir dildi ve hafif Merkezyöremsiydi -öyleyse niye her sözcüğü anlayabiliyordu?</p>

  <p><a id="a8"></a>Bir bakalım, olayların ardından aniden bu ejderin içinde belirmişlerdi, aniden bu ejderin, aniden bu, aniden bu <span class="t13">-havaalan</span><span class="t13">ı</span><span class="t13">nda öyle do</span><span class="t13">ğ</span><span class="t13">al bir sohbet ba</span><span class="t13">ş</span><span class="t13">lam</span><span class="t13">ı</span><span class="t13">ş</span><span class="t13">t</span><span class="t13">ı</span> <span class="t13">ki aralar</span><span class="t13">ı</span><span class="t13">nda, uçakta yan yana oturmaya karar vermi</span><span class="t13">ş</span><span class="t13">lerdi ve Jack Zweiblumen'e</span><span class="t11">[</span><a href="../Text/016.html#a17"><span class="t12">4</span></a><span class="t11">]</span> <span class="t13">Birle</span><span class="t13">ş</span><span class="t13">ik Devletler'e vard</span><span class="t13">ı</span><span class="t13">klar</span><span class="t13">ı</span><span class="t13">nda etraf</span><span class="t13">ı</span> <span class="t13">gezdirmeye söz vermi</span><span class="t13">ş</span><span class="t13">ti.</span> Evet, işte bu kadar basitti. Soma da Jack hastalanmış, o da paniklemiş ve buraya girince de bu uçak korsanını şaşırtmıştı. Tabii ki. "Merkezyöremsi" de ne demek oluyordu?</p>

  <p>Dr. Rjinswand alnını sıvazladı. Şimdi ona gereken, bir içkiydi.</p>

  <p>Paradoks dalgaları nedensellik denizi boyunca yayıldılar.</p>

  <p>Herhalde çokluevrenin toplam bütünlüğü dışında bulunan herkes tarafından akılda tutulması gereken en önemli nokta, gerçekten de son birkaç dakikadır havadaki bir uçağın içinde belirmiş olmalarına rağmen, sihirbaz ve turistin aynı zamanda olayların normal akışı içinde de o uçakta yolculuk etmekte olduklarıdır. Bunun anlamı şu: bu boyut düzleminde biraz önce ortaya çıkmış oldukları doğru olmakla birlikte, şurası da bir gerçekti ki, bütün bu zamanda da bu boyutta yaşıyorlardı. İşte bu noktada normal lisan pes eder ve gidip bir içki içer.</p>

  <p>Asıl nokta şuydu ki, beş altı kentilyon atom, kesinlikle maddeye dönüşmemeleri gereken bir evrende maddeleşmişlerdi (aslında, maddeleşmemişlerdi. Bakınız, aşağıya). Bu türden bir şeyin sonucu genellikle büyük bir patlamadır, ne var ki evrenler oldukça esnek şeyler olduklarından, bu söz konusu evren, mekân-zaman devamlılığını bir anda çözüp fazla atomların güvenli bir şekilde tutulabileceği gerideki bir noktaya götürmek ve ardından, bu evrende yaşayanların Şimdi demeye alıştıkları o ateş ışığı çemberine doğru hızla geriye sarmak yoluyla kendisini kurtarmıştı. Elbette bu da tarihin akışını değiştirmişti -birkaç tane daha az savaş çıkmış, fazladan birkaç dinozor yaşamıştı vesaire, vesaire- fakat genel olarak alınacak olursa bu olay, şaşılacak kadar sessiz atlatıldı.</p>

  <p>Ancak bu evrenin dışında, bu ani geç-tepkinin yansımaları Varlıklar Toplamı'nın suratına sağlı sollu çarpa çarpa boyutları bütün halinde büktü ve galaksileri geride hiçbir iz bırakmaksızın çökertti.</p>

  <p>Fakat İsveç doğumlu, New Jersey'de büyümüş, 33 yaşında, bekâr ve bazı nükleer reaktörlerdeki oksitlenme kaçağı fenomeni konusunda uzman olan Dr. Rjinswand bütün bunların farkında değildi. Zaten olsa da hiçbirine de inanmazdı herhalde.</p>

  <p>Zweiblumen hâlâ baygın görünüyordu. Geri kalan yolcuların alkışları arasında Rjinswand'a yerini gösteren hostes, endişe içinde Zweiblumen'in üzerine eğildi.</p>

  <p>"Telsizle haber verdik," dedi Rjinswand'a. "İndiğimizde bir ambulans bekliyor olacak. Şey, yolcu listesinde doktor olduğunuz yazıyor-"</p>

  <p>"Nesi var, bilmiyorum," dedi Rjinswand aceleyle. "Tabii bir Magnox reaktörü olsaydı iş değişirdi. Bir tür şok mu acaba?"</p>

  <p>"Ben hiç-"</p>

  <p>Cümlesi, uçağın arkasından gelen korkunç bir çatırtıyla kesildi. Bir sürü yolcu çığlık attı. Ani ve şiddetli bir hava akımı boştaki bütün dergi ve gazeteleri, koridor boyunca çılgın bir şekilde döne döne ilerleyen bir hortumun içine fırlattı.</p>

  <p>Koridorda başka bir şey daha ilerliyordu. Büyük, dikdörtgen biçiminde, ağaç ve pirinç kaplamalı bir şeydi. Yüzlerce bacağı vardı. Eğer göründüğü şey ise -korsan öykülerinde rastlanan, içi ağzına kadar kötülükle elde edilmiş altın ve mücevherlerle dolu yürüyen bir sandık- kapağı olan şey açıldı.</p>

  <p>Hiç mücevher yoktu. Fakat bir sürü kare şeklinde, karadul misali beyaz diş ve maun gibi kızıl, nabız gibi atan bir dil vardı.</p>

  <p>Antik bir bavul, Rjinswand'ı ham yapmaya geliyordu.</p>

  <p>Biraz teselli bulmak için baygın Zweiblumen'i tuttu ve anlamsız bir şeyler söyledi. Tüm kalbiyle keşke başka bir yerde olsaydım, diye düşündü...</p>

  <p><span class="t13">Aniden zifiri karanl</span><span class="t13">ı</span><span class="t13">k çöktü.</span></p>

  <p><span class="t13">Parlak bir</span> <span class="t13">ı</span><span class="t13">ş</span><span class="t13">ı</span><span class="t13">lt</span><span class="t13">ı</span> <span class="t13">oldu.</span></p>

  <p>Beş altı kentilyon atomun, bulunmaya hiç haklarının olmadığı bir evrenden aniden ayrılması, Toplam Bütünlük'ün ahenginde vahşi bir dengesizliğe yol açtı; Toplam Bütünlük çılgıncasına eski dengesine kavuşmaya çabaladı, bu arada bir sürü alt-gerçekliği de yok etti. Devasa saf büyü dalgaları çokluevrenin temelleri etrafında kontrolsüz bir şekilde kaynadı ve her yarıkta kendine bir kuyu yaratarak o ana kadar huzurlu olan boyutlara ulaştı ve novalara, süpernovalara, yıldız çarpışmalarına, kazların delice uçmalarına ve hayali kıtaların boğulmasına sebep oldu. Aşırı yüklü büyü parçacıkları atmosferlerinde kükreyerek dolaşınca, zamanın diğer ucu kadar uzaktaki dünyalarda, oktarin kıvılcımlarının oluşturduğu parlak günbatımları yaşandı. Öykülere konu olmuş Zeret Buz Sistemi'nin etrafındaki kuyrukluyıldız kuşağında bir prens alevler içinde gökyüzünden geçerken asil bir kuyrukluyıldız ölmüş oldu.</p>

  <p>Ancak, hareketsiz İkiçiçek'in beline sarılmış halde birkaç yüz metre aşağıdaki Disk'in denizine doğru son hızla düşen Rincewind bütün bunları kaçırdı. Bütün boyutların allak bullak oluşu bile demirden Enerjinin Korunumu Kanunu'nu çiğneyemezdi ve Rjinswand'ın uçaktaki kısa yolculuğu, kendisini yatay olarak sekiz dokuz yüz kilometre ve dikey olarak da iki bin metre öteye taşımaya yetmişti.</p>

  <p>"Uçak" sözcüğü Rincewind'in beyninde alevlendi ve söndü.</p>

  <p>Aşağıdaki, bir gemi olabilir miydi?</p>

  <p>Çember Deniz'in soğuk suları kükreyerek Rincewind'e doğru geldi ve yeşil, boğucu kollarıyla sararak içine aldı. Bir an sonra, hâlâ üzerinde güçlü seyahat firması TWA yazılı etiket olan Sandık da denize çarpınca başka bir su patlaması duyuldu.</p>

  <p>Daha sonra, onu sal olarak kullandılar.</p>

  <p>&nbsp;</p>
</body>
</html>
