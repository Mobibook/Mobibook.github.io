<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p1">&nbsp;</p>

  <p class="p1">&nbsp;</p>

  <p class="p1"><span class="t5">Y</span>apılması uzun zamandır sürüyordu. Artık neredeyse bitmek üzereydi ve köleler dış cephedeki son toprak kalıntılarını da yontuyorlardı.</p>

  <p>Diğer kölelerin metal kanatlarını gümüş kumuyla ovduğu yerleri, taze bronzun ipeksi, organik parıltısıyla parlamaya başlamıştı bile güneşin altında. Döküm çukurunda bir haftalık soğutmadan sonra bile hâlâ sıcaktı.</p>

  <p>Krull'un Başastronomu eliyle hafifçe işaret etti ve taşıyıcıları, tahtı geminin gölgesine bıraktılar.</p>

  <p>Balık gibi, diye düşündü. Büyük, uçan bir balık. Hem de ne denizlerde.</p>

  <p>"Gerçekten muhteşem," diye fısıldadı. "Gerçek bir sanat eseri."</p>

  <p>"El emeği göz nuru," dedi, yanındaki kısa boylu sağlam yapılı adam. Başastronom yavaşça dönüp adamın kayıtsız yüzüne baktı. Gözlerinin olması gereken yerde altın küreler olan bir yüzün kayıtsız görünmesi, o kadar da zor olmasa gerek. İnsanın dikkatini dağıtan bir tarzda parlıyorlardı.</p>

  <p>"Gerçekten de el emeği göz nuru," dedi astronom ve gülümsedi. "Sanırım bütün diskte senden daha büyük sanatkâr yoktur, Altıngöz. Haklı mıyım sence?"</p>

  <p>Sanatkâr suskun kaldı, çıplak bedeni -beline asılı takım kemeri, bir tane bilek abaküsü ve yanık bir ten dışında çıplaktı- bu son sözün imalarını düşünerek kasıldı. Altın gözler, başka bir dünyaya bakıyor gibiydiler.</p>

  <p>"Cevap hem evet, hem hayır," dedi en sonunda. Tahtın arkasındaki bazı daha az kıdemli astronomlar bu görgüsüzlük karşısında hayretten nefeslerini tuttular, ama Başastronom bunu fark etmemiş gibi görünüyordu.</p>

  <p>"Devam et," dedi.</p>

  <p>"Bazı temel beceriler yok bende. Yine de Altıngöz Gümüşelli Dactylos'um," dedi sanatkâr. "Pitchio'nun Lahiti'ni koruyan Metal Savaşçılar'ı ben yaptım, Büyük Nef'in Işık Barajları'nı ben çizdim, Yedi Çöller Sarayı'nı ben inşa ettim. Fakat ne var ki-" Elini kaldırıp gözlerinden birine tıkladı ve hafif bir tınlama oldu, "Pitchio'nun yapay insan ordusunu yaptığımda önüme altınları yığdı ve sonra da onun için yaptığım esere rakip olacak başka bir eser yapmayayım diye gözlerimi oydurdu."</p>

  <p>"Akıllı fakat acımasızca," dedi Başastronom, acısını paylaşarak.</p>

  <p>"Evet. Ben de çeliğe su verilişini kulaklarımla <span class="t13">duymay</span><span class="t13">ı</span> ve parmaklarımla görmeyi öğrendim. Maden filizlerini tat ve kokularından ayırdetmeyi öğrendim. Bu gözleri yaptım, ama görmelerini sağlayamıyorum."</p>

  <p>"Sonra da Yedi Çöller Sarayı'nı yapmaya çağırıldım, sonucunda da Emir beni gümüşe boğdu ve pek şaşırtmayan bir biçimde sağ elimi kestirdi."</p>

  <p>"Sizin meslekte ciddi bir kayıp tabii," diyerek başını salladı Başastronom.</p>

  <p>"Eşsiz kaldıraç ve destek bilgimi kullanarak gümüşün birazını kendime bu yeni eli yapmak için kullandım. Yeterli oluyor. Elli bin gündüz saati kapasiteli ilk büyük Işık Barajı'nı yarattıktan sonra, Nef'in kabile konseyleri beni kaliteli ipeklere boğdular ve kaçamayayım diye bacak ten-donlarımı kestiler. Sonuç olarak, biraz sıkıntıyla da olsa ipek ve biraz bambu kullanarak kendimi, hapisanenin en yüksek kulesinden fırlatabileceğim bir mancınık inşa etmek zorunda kaldım."</p>

  <p>"Ki bu da sizi, çeşitli sapmalarla Krull'a getirdi," dedi Başastronom. "İnsan düşünmeden edemiyor, değişik bir meslek -örneğin marul yetiştirmek- taksit taksit öldürülmekten çok daha az riskli olabilir. Niye bu konuda ısrarlısınız?"</p>

  <p>Altıngöz Dactylos omuzlarını silkti.</p>

  <p>"Bu konuda iyiyim," dedi.</p>

  <p>Başastronom başını kaldırıp öğlen güneşinde bir gong gibi parlayan bronz balığa tekrar baktı.</p>

  <p>"Öyle güzel ki," diye mırıldandı. "Ve de eşsiz. Gelin, Dactylos. Size ödül olarak ne sözü verdiğimi hatırlatır mısınız bana?"</p>

  <p>"Dünyaların arasındaki uzay denizlerinde yüzecek bir balık tasarlamamı istemiştiniz," dedi heyecansız bir sesle, baş sanatkâr. "Karşılığında da -karşılığında-"</p>

  <p>"Evet? Hafızam artık eskisi gibi değil," dedi pırlayan bir sesle Başastronom, ılık bronzu okşayarak.</p>

  <p>"Karşılığında," diye devam etti Dactylos, belli ki pek umutlu değildi, "beni serbest bırakacaktınız ve herhangi bir uzantımı doğramaktan kaçınacaktınız. Hazine falan istemiyorum."</p>

  <p>"Ah, evet. Şimdi hatırladım." Yaşlı adam mavi damarlı elini kaldırdı ve ekledi, "Yalan söyledim."</p>

  <p>Çok hafif bir fısıltı duyuldu ve altıngözlü adam ayaklarının üzerinde sallandı. Sonra da başını eğip göğsünden çıkan ok başına baktı ve usanmış bir biçimde başını salladı. Minik bir kan çiçeği açtı dudaklarında.</p>

  <p>Gümüş elini çok yavaşça kaldırıp ok başına parmaklarıyla dokunurken, bütün meydanda (beklenti içinde vızıldayan birkaç sineğin dışında) çıt çıkmıyordu.</p>

  <p>Dactylos öfkeyle hırıldadı.</p>

  <p>"Özensiz işçilik," dedi ve arkaya yuvarlandı.</p>

  <p>Başastronom cansız vücudu ayağıyla dürtükledi ve derin bir nefes aldı.</p>

  <p>"Usta bir sanatkâra yaraşır şekilde kısa bir yas dönemi olacak," dedi. Bir etsineğinin altın gözlerden birine konuşunu ve kafası karışık bir halde uçarak uzaklaşmasını izledi...</p>

  <p>"Sanırım bu kadar yas yeterli," dedi Başastronom ve cesedi taşıyıp götürmeleri için birkaç köleye işaret etti.</p>

  <p>"Tosbağanotlar hazır mı?" dedi.</p>

  <p>Fırlatmakontrol Ustası ileriye çıktı.</p>

  <p>"Hazır, seçkin efendimiz," dedi.</p>

  <p>"Doğru dualar ediliyor mu?"</p>

  <p>"Kesinlikle, seçkin efendimiz."</p>

  <p>"Zemine ne kadar kaldı?"</p>

  <p>"Fırlatma zamanına," diye düzeltti Fırlatmakontrol Ustası, büyük bir özenle. "Üç gün kaldı, seçkin efendimiz. Büyük A'Tuin'in kuyruğu eşsiz bir konumda olacak."</p>

  <p>"Öyleyse geriye bir tek, uygun kurbanları bulmak kalıyor," diye sonuca bağladı Başastronom.</p>

  <p>Fırlatmakontrol Ustası saygıyla eğildi.</p>

  <p>"Okyanus, uygun kurbanı getirecektir," dedi.</p>

  <p>İhtiyar adam gülümsedi. "Daima getirir," dedi.</p>

  <p>"Keşke kaptanlıktan anlasaydın-"</p>

  <p>"Keşke dümeni idare edebilseydin-" Bir dalga, güvertenin üzerinden aştı. Rincewind ve İkiçiçek birbirlerine baktılar. "Suyu boşaltmaya devam et!" dediler bir ağızdan ve kovalara uzandılar.</p>

  <p>Bir süre sonra, su basmış kabinden İkiçiçek'in hırçın sesi geldi yukarıya.</p>

  <p>"Nasıl benim hatam oluyor, anlamadım," dedi. Bir kovayı daha yukarı uzattı ve sihirbaz yan taraftan boşalttı.</p>

  <p>"Nöbet tutman gerekiyordu," diye atıldı Rincewind.</p>

  <p>"Bizi kölecilerden kurtardım ama, hatırlasana," dedi İkiçiçek.</p>

  <p>"Ceset olmaktansa köle olmayı yeğlerim," diye yanıtladı sihirbaz. Doğrulup denize baktı. Şaşırmış gibi göründü.</p>

  <p>Altı küsur ay önce Ankh-Morpork yangınından kaçan Rincewind'den bir parça farklıydı şu anda. Bir kere, yaraları artmıştı ve çok daha fazla gezmişti. Merkezyöre'yi ziyaret edip birçok renkli insanın ilginç yaşantılarını tanımıştı -bu arada değişmez bir biçimde yaraları da artmıştı-ve hatta, asla unutulamayacak birkaç gün boyunca Büyük Nef diye bilinen inanılmaz derecede kum çölün kalbinde yer alan efsanevi Suyuçekilmiş Okyanus'ta gemiyle yolculuk etmişti. Daha soğuk ve daha ıslak bir denizde, yüzen buz dağlan görmüştü. Hayali bir ejderhaya binmişti. Diskteki en kudretli büyüyü söylemesine ramak kalmıştı. Ayrıca-</p>

  <p><span class="t13">Kesinlikle,</span> olması gerekenden daha az ufuk çizgisi vardı ufukta.</p>

  <p>"Hmm?" dedi Rincewind.</p>

  <p>"Hiçbir şey kölelikten daha kötü olamaz, dedim," dedi İkiçiçek. Sihirbaz kovasını denize fırlatıp suratı griye dönmüş bir halde bütün ağırlığıyla su basmış güverteye oturunca ağzı açık kaldı.</p>

  <p>"Bak,&nbsp; dümeni kırıp mercan kayalıklarına çarptığım için özür dilerim, fakat bu tekne batmak istiyora benzemiyor ve er ya da geç bir kaya parçasına ulaşmak zorundayız," dedi İkiçiçek rahat bir sesle. "Bu akıntı bir yerlere gitmek zorunda."</p>

  <p>"Ufka bak," dedi Rincewind, monoton bir sesle.</p>

  <p>İkiçiçek şaşı gözlerle baktı.</p>

  <p>"Sorun yok gibi," dedi bir süre sonra. "Genel-dekinden daha <span class="t13">az</span> gibi göründüğünü kabul ediyorum, ancak-"</p>

  <p>"Kıyışelale nedeniyle öyle," dedi Rincewind. "Dünyanın kenarına doğru sürükleniyoruz."</p>

  <p>Uzun bir sessizlik oldu, sessizliği yalnızca, su alan tekne akıntıyla yavaşça dönerken şapırdayan dalgalar bozuyordu. Akıntı şimdiden epey güçlenmişti.</p>

  <p>"Herhalde o mercan kayalığına çarpmamızın nedeni de bu," diye ekledi Rincewind. "Gece süresince rotamızdan çıkmışız."</p>

  <p>"Yiyecek bir şey ister misin?" dedi İkiçiçek. Sudan uzakta, küpeştenin üstüne bağladığı çıkını kurcalamaya başladı.</p>

  <p>"Anlamıyor musun?" diye hırladı Rincewind. <span class="t13">"Kenar'dan</span> düşüyoruz, lanetler olsun!"</p>

  <p>"Elimizden bir şey gelmez mi?"</p>

  <p>"Hayır!"</p>

  <p>"Öyleyse panik yapmanın anlamını göremiyorum," dedi İkiçiçek, sakince.</p>

  <p>"Kenaryön'de bu kadar açılmamamız gerektiğini <span class="t13">biliyordum,"</span> diye şikâyette bulundu göklere Rincewind, "Keşke-"</p>

  <p>"Keşke resim kutum yanımda olsaydı," dedi İkiçiçek, "ama Sandık'tan geriye kalanlarla birlikte o kölecilerin gemisinde kaldı ve-"</p>

  <p>"Gittiğimiz yerde valize ihtiyacın olmayacak," dedi Rincewind. Durduğu yerde büzüşüp dalgın gözlerle, dikkatsizce kenaryön akıntısına kapılan ve şimdi mücadele etmekte olan uzaktaki bir balinayı seyre koyuldu.</p>

  <p>Kısalmış ufukta beyaz bir çizgi vardı ve sihirbaz, uzaktan gelen bir kükreme duyduğunu düşündü.</p>

  <p>"Kıyışelale'den bir tekne düşünce ne olur?" dedi İkiçiçek. "Kim bilir?"</p>

  <p>"Şey, öyleyse belki de uzayda tekneyle yol alır ve başka bir dünyada karaya konarız." Küçük adamın gözlerine uzak bir bakış oturdu. "Hoşuma giderdi," dedi.</p>

  <p>Rincewind burnundan nefes aldı.</p>

  <p>Güneş, gökyüzünde yükseldi, Kenar'ın bu kadar yakınında gözle görülür ölçüde daha iri görünüyordu. Sırtlarını gemi direğine yaslayıp kendi düşüncelerine daldılar. Arada bir ikisinden biri kovayı alıp rasgele bir parça su boşaltıyordu, pek akla yakın bir amaca hizmet etmiyordu bu.</p>

  <p>Etraflarında deniz kalabalıklaşmış gibiydi. Rincewind yanları sıra giden beş altı tane ağaç gövdesi gördü, yüzeyin hemen akında ise her türden balık kaynıyordu. Tabii olarak -herhalde akıntıda, Merkez yakınındaki kıtalardan sürüklenen bir dolu yiyecek vardı. Tam olarak aynı noktada kalabilmek için sürekli yüzmek zorunda olduğun bir hayatın nasıl bir şey olduğunu merak etti. Kendi hayatına çok benzediği sonucuna vardı. Amansız akıntının gücüne karşı umutsuzca ayaklarını çırpan ufak, yeşil bir kurbağa gördü, İkiçiçek'i şaşırtan bir şekilde kısa bir kürek bulan Rincewind, küreği dikkatle minik kurbağaya uzattı, hayvan müteşekkir bir biçimde küreğin üzerine çıktı. Bir an geçmemişti ki, bir çift çene suyu yarıp kurbağanın yüzmekte olduğu yere boşuna hamle yaptı.</p>

  <p>Kurbağa, yuvarlanmış elinin içinden Rincewind'e baktı, sonra da düşünceli bir şekilde başparmağını ısırdı. İkiçiçek kıkırdadı. Rincewind kurbağayı bir cebine koydu ve İkiçiçek'i duymamış gibi yaptı.</p>

  <p>"Çok insanca, ama niye?" dedi İkiçiçek. "Bir saat sonra her şey aynı olacak."</p>

  <p>"Çünkü," dedi Rincewind, belli belirsiz, sonra da biraz su boşalttı. Artık denizden su serpintileri yükseliyordu ve akıntı o kadar kuvvetlenmişti ki, dalgalar oluşuyor ve etraflarında patlıyordu. Tuhaf bir şekilde ılıktı su. Altın rengi, sıcak bir sis vardı denizin üzerinde.</p>

  <p>Kükreme şimdi güçlenmişti. Rincewind'in gördüğü her şeyden daha iri bir denizanası birkaç yüz metre ötede suyu yardı ve batıp uzaklaşmadan önce dokunaçlarını delice savurdu. Büyük olan ve iyi ki ne olduğu anlaşılamayan başka bir şey sisin içinde uludu. Eksiksiz bir uçan balık filosu, gökkuşağı kenarlı damlacıklar bulutu halinde suyun üzerine sıçradılar ve tekrar suya düşüp bir girdaba kapılmadan önce birkaç metre ilerlemeyi başardılar.</p>

  <p>Dünya altlarında kayarak tükeniyordu. Rincewind kovasını attı ve her şeyin mutlak sonu kükreyerek üzerlerine doğru gelirken geminin direğine tutundu.</p>

  <p>"Bunu görmeliyim-" dedi İkiçiçek, düşe kalka pruvaya doğru ilerlerken.</p>

  <p>Sert ve esnemeyen bir şey tekneye çarptı. Tekne doksan derece döndü ve görünmez engelin üstüne yanlamasına düştü. Sonra aniden durdu ve soğuk bir deniz köpüğü bulutu teknenin üzerine çağlayan gibi indi; bu nedenle Rincewind birkaç saniyeliğine kaynayan yeşil suların altında kaldı. Çığlık atmaya başladı; işte o zaman denizaltı dünyası, kayıp giden bilincin derin gümbürdeyen mor rengine büründü, çünkü tam da bu noktada Rincewind boğulmaya başlamıştı.</p>

  <p>Ağzı yakıcı bir sıvıyla dolu halde uyandı ve yutunca boğazındaki kavuran acı sarsılarak tamamen ayılmasına yol açtı.</p>

  <p>&nbsp;</p>

  <p>Bir teknenin döşeme tahtaları sırtına battı. İkiçiçek derin bir endişe ifadesiyle kendisine bakıyordu. Rincewind inledi ve doğrulup oturdu.</p>

  <p>İşte bu bir hataydı. Dünyanın ucu bir iki metre ötedeydi.</p>

  <p>Dünyanın ucunun ötesinde, sonsuz Kıyışelale'nin kenarının hemen altındaki bir seviyede, tamamen <span class="t13">sihirli</span> bir şey yatıyordu.</p>

  <p>Yetmiş küsur mil ötede, kenar akıntısının çekiş kuvvetinin epey uzağında, serbest çalışan köle gemilerine özgü kırmızı yelkenli bir Arap yelkenlisi kadife alacakaranlıkta amaçsızca sürükleniyordu. Mürettebat -yani mürettebattan artakalanlar- hummalı bir şekilde sal üzerinde çalışan adamların etrafında ön güvertede toplanmışlardı.</p>

  <p>Büyük Nef kabile adamlarına özgü bir bilek sarığı takmış, esmer bir adam olan kaptan, çok gezmiş ve bir sürü tuhaf insan ve acayip şeyler görmüş, sonra da onların birçoğunu köle yapmış ya da çalmıştı. Kariyerine diskin en çorak çölünün kalbindeki Suyuçekilmiş Okyanus'ta denizci olarak başlamıştı. (Diskteki suyun nadir bulunan bir dördüncü hali vardır, buna, oktarin ışığının tuhaf kurutucu etkileriyle birleşen yoğun sıcaklık neden olmaktadır; geriye de içinde iyi tasarlanmış bir teknenin rahatça kayabildiği serbest akan kum benzeri gümüşi bir tortu bırakır. Suyuçekilmiş Okyanus tuhaf bir yerdir, fakat balıkları kadar tuhaf olamaz.) Kaptan daha önce hiç gerçekten korkmamıştı. Şimdi ise ödü bokuna karışıyordu.</p>

  <p>"Hiçbir şey duyamıyorum," diye mırıldandı ikinci kaptana.</p>

  <p>İkinci kaptan gözlerini kısarak alacakaranlığa baktı.</p>

  <p>"Belki de denize düşmüştür?" dedi umutlu bir sesle. Ayaklarının altındaki kürek güvertesinden öfkeli bir patırtı ve kıymıklarına ayrılan tahta sesleri geldi cevap verircesine. Mürettebat korku içinde birbirine sokuldu ve baltalarıyla meşalelerini salladılar.</p>

  <p>Canavar koşarak üstlerine bile gelse, herhalde bunları kullanmaya cesaret edemezlerdi. Korkunç özellikleri anlaşılmadan önce beş on adam baltalarla üzerine saldırmışlardı. Bunun üzerine kararlı bir biçimde gemiyi arayışını bırakmış ve onları ya kovalayarak denize düşürmüş ya da <span class="t13">-yemi</span><span class="t13">ş</span> miydi? Kaptan pek emin değildi. Canavar sıradan, ahşap bir deniz sandığı görünümündeydi. Belki biraz daha iriydi, ama iriliği konusunda şüphe yoktu. Fakat bazen içinde eski çoraplar ve envai çeşit seyahat eşyası varmış gibi göründüyse de diğer zamanlarda -kaptan ürperdi- sanki, sanki şeyleri... Bunu düşünmemeye çalıştı kaptan. Herhalde güverteden denize düşerek boğulan adamlar onun yakaladıklarından daha şanslıydılar. Düşünmemeye çalıştı. <span class="t13">Di</span><span class="t13">ş</span><span class="t13">leri</span> vardı, beyaz ağaçtan mezar taşları gibi dişleri ve maun kızılı bir dili...</p>

  <p>Bunu düşünmemeye çalıştı. İşe yaramadı.</p>

  <p>Fakat bir konuyu kızgınlıkla hatırladı. Boğulan nankör adamları gizemli koşullarda son kez kurtarmıştı. Kölelik, köpekbalıklarından daha iyiydi, değil mi? Sonra da kaçmışlardı ve denizcileri, onların sandığını kurcaladığında -üstelik, sorunsuz bir okyanusun ortasında bir sandığın üzerinde nasıl ortaya çıkıvermişlerdi?- ısırmıştı... Bu konuyu bir daha düşünmemeye çalıştı, fakat kendini, lanet şey sahiplerinin gemide olmadıklarını anlayınca ne olacak, diye merak ederken buluverdi...</p>

  <p>"Sal hazır, lordum," dedi ikinci kaptan.</p>

  <p>"Suya indirin," diye bağırdı kaptan ve "Salın üstüne çıkın!" ve "Gemiyi ateşe verin!" diye.</p>

  <p>Sonuçta, başka bir gemi bulmak o kadar zor değil, diye felsefe yaptı, ama bir insan, mollaların reklamını yaptığı o Cennet'te kendisine yeni bir hayat verilene kadar uzun süre beklemek zorunda kalabilir. Bırakalım sihirli kum ıstakoz yesin.</p>

  <p>Bazı korsanlar büyük bir acımasızlık ya da cesaret göstererek ölümsüzlüğe ulaşırlardı. Bazıları büyük servetler edinerek ölümsüzleşirlerdi. Fakat kaptan, ölümsüzlüğe, ölmeyerek kavuşmayı tercih ettiğine uzun süre önce karar vermişti.</p>

  <p>"O da ne öyle?" dedi Rincewind. "Harikulade," dedi İkiçiçek, mesut bir ifadeyle.</p>

  <p>"Güzel olduğuna ne olduğunu öğrenince karar veririm," dedi sihirbaz.</p>

  <p>"Kenarkuşağı," dedi kulağının hemen arkasındaki bir ses, "ve ona bakabildiğin için şanslısın. En azından, yukarıdan bakabildiğin için."</p>

  <p>Sesle birlikte, soğuk, balık kokan bir nefes rüzgârı geldi, Rincewind kımıldamadan oturmaya devam etti.</p>

  <p>"İkiçiçek?" dedi.</p>

  <p>"Evet?"</p>

  <p>"Eğer arkamı dönersem, ne göreceğim?"</p>

  <p>"Adı Tethis. Deniz ifriti olduğunu söylüyor. Bu onun sandalı. Bizi o kurtardı," diye açıkladı İkiçiçek. "Şimdi arkana bakacak mısın?"</p>

  <p>"Şu anda değil, sağ ol. Öyleyse niye Kenar'dan düşmüyoruz?" dedi Rincewind, cam gibi bir sakinlikle.</p>

  <p>"Çünkü tekneniz Çevreçiti'ne çarptı," dedi arkasındaki ses (Rincewind'e denizaltı uçurumlarını ve mercan kayalıklarında gizlenmiş Şeyleri düşündüren tonlarla).</p>

  <p>"Çevreçiti mi?" diye tekrarladı.</p>

  <p>"Evet. Dünyanın kenarı boyunca uzanır," dedi görünmeyen ifrit. Rincewind şelalenin gümbürtüsünü bastıran kürek sesleri duyduğunu sandı. Kürek olduklarını umut etti.</p>

  <p>"Haa. Çevre demek istiyorsun," dedi Rincewind. "Çevre, her şeyin etrafını oluşturur."</p>

  <p>"Çevreçiti de oluşturuyor," dedi ifrit.</p>

  <p>"Bunu anlatmaya çalışıyor," dedi İkiçiçek, eliyle aşağıyı göstererek. Rincewind'in gözleri İkiçiçek'in parmağını izledi, göreceklerinden korkuyordu...</p>

  <p>Sandalın Merkezyönü tarafında beyaz suyun yüzeyinin bir metre kadar üzerinde bir ip geriliydi. Sandal ona tutturulmuştu, ipe bağlıydı, ama karmaşık bir makara ve küçük ayak tekerleği düzeneği sayesinde hareket edebiliyordu. Görünmeyen kürekçi kürekleri çekip sandalı Kıyışelale'nin kenarının başladığı yerde ilerletirken ip boyunca hareket ettiler. Bu, bir sırrı açıklıyordu -peki ya ipi ne tutuyordu?</p>

  <p>Rincewind gözlerini kısıp uzunlamasına ipe baktı ve birkaç metre ötede sudan çıkan sağlam bir ağaç direk gördü. Rincewind bakmaya devam ederken sandal direğe yaklaştı ve geçti, küçük tekerlekler, direğe bu amaçla açılmış kertiğin üzerinden temiz bir şekilde tıkırdayarak geçtiler.</p>

  <p>Rincewind bir metre civarındaki aralıklarla ana ipten aşağıya asılı daha küçük ipleri de gördü.</p>

  <p>Tekrar İkiçiçek'e döndü.</p>

  <p>"Ne olduğunu görebiliyorum," dedi, "ama nedir bu?"</p>

  <p>İkiçiçek omuz silkti. Rincewind'in arkasındaki deniz ifriti konuştu, "İlerde evim- var. Oraya gidince daha çok konuşuruz. Şimdi kürek çekmem gerekiyor."</p>

  <p>Rincewind ileriye doğru bakmanın, bir deniz ifritinin neye benzediğini görmek anlamına geldiğini anladı, bunu şimdi yapmak istediğinden emin değildi. Onun yerine Kenarkuşağı'na baktı.</p>

  <p>Dünyanın kenarının birkaç boy açığında, sislerin içinde asılı duruyordu. Kenarkuşağı, sadece sabahlan ve akşamlan, Disk'in yörüngesindeki küçük güneşin ışınlarının Dünya Kaplumbağası Büyük A'Tuin'in devasa vücudunu geçerek Disk'in büyülü alanına tam doğru açıda vurduğu zamanlar ortaya çıkıyordu.</p>

  <p>Çifte bir gökkuşağı belirdi kıvılcımlar saçarak. Kıyışelale'nin kenarının yakınında yedi daha az önemli renk duruyor, ölen denizlerin serpintisinde kıvılcımlanıp dans ediyorlardı.</p>

  <p>Fakat bu yedi renk, onların üzerinde bulunan ve onlarla aynı renk tayfını paylaşmaya tenezzül etmeyen daha geniş bir renk şeridine kıyasla daha soluktular.</p>

  <p>Bu, Kral Renk'ti, diğer önemsiz renklerin hepsi ona hayrandılar ve onun yavan yansımalarıydılar. Bu renk oktarindi, yani büyünün rengi. Canlıydı, parıltılı ve titreşimliydi ve de tartışmasız bir şekilde hayal gücünün pigmentiydi, çünkü her nerede belirirse belirsin, salt maddenin, sihirli zihnin güçlerinin uşağı olduğunu gösterirdi. Sihrin ta kendisiydi.</p>

  <p>Fakat Rincewind, hep bir çeşit yeşilimsi mora benzediğini düşünüyordu.</p>

  <p class="p0"><span class="t8">* * *</span></p>

  <p class="p1">Dünyanın kenarındaki ufak bir benek, bir süre geçtiğinde çözünürlüğü artarak bir adacığa ya da sarp bir kayalığa dönüştü. Bir direğin üzerine öyle tehlikeli bir biçimde oturtulmuştu ki, şelalenin suları uzun düşüşlerinin başında onun etrafında girdaplanıyordu. Tepesine, sürüklenen ağaçlardan yapılma bir gecekondu inşa edilmişti ve Rincewind, Çevreçiti'nin üst ipinin bir sürü kazığın tepesinde devam ederek kayalık adanın üstünden geçtiğini ve küçük yuvarlak pencereden içeri girip kulübeye de uğradığını fark etti. Rincewind daha sonra bunun nedeninin, Çevreçiti'nin ifrite ait uzantısında ipe vuran batık eşyalar konusunda ifritin uyarılması olduğunu, bunun da ipin üzerine hassas bir biçimde yerleştirilmiş bir dizi küçük bronz zille sağlandığını öğrenecekti.</p>

  <p>Adanın merkezyönü tarafında, kaba keresteden kazıklarla derme çatma bir yüzer konmak yapılmıştı. İçinde bir iki tane gemi iskeleti, suyun üstünde çok sayıda kalas, kiriş ve hatta bütün halinde doğal ağaç gövdeleri vardı ve bazılarının üzerinde hâlâ yeşil yaprakları duruyordu. Kenar'ın bu kadar yakınında, Disk'in büyü alanı o denli yoğundu ki, saf yanılsama kendiliğinden boşaldıkça, her şeyin üzerinde puslu bir hâle titreşiyordu.</p>

  <p>Sandal son birkaç gıcırtılı sarsıntının ardından suda yüzen tahtalardan yapılma ufak bir iskeleye dayandı. Sandal kendini topraklayıp bir devre oluşturunca, Rincewind çok büyük bir sihirli alanın bütün bildik etkilerini hissetti -yağlı, mavimsi bir tat ve teneke kokusu. Çevrelerinde her yere, katıksız, odaklanmamış büyü yağıyordu sulu sepken.</p>

  <p>Sihirbaz ve İkiçiçek, biraz da zorlukla kalasların üzerine çıktılar ve Rincewind ifriti ilk kez gördü.</p>

  <p>Düşündüğünün yarısı kadar bile korkutucu değildi.</p>

  <p>Hımm, dedi hayal gücü bir süre sonra.</p>

  <p>İfritin <span class="t13">korkunçlu</span><span class="t13">ğ</span><span class="t13">u</span> değildi sorun. Göreceğini sandığı çürüyen, dokunaçlı canavar yerine karşısında bodurca ama o kadar da çirkin olmayan ihtiyar bir adam duruyordu. Şehrin herhangi bir sokağında, sokaktaki diğer insanların bariz bir biçimde büyük bir bölümü sudan oluşan ihtiyar adamları görmeye <span class="t13">al</span><span class="t13">ı</span><span class="t13">ş</span><span class="t13">ı</span><span class="t13">k olmas</span><span class="t13">ı</span> kaydıyla, normal sayılabilirdi. Sanki okyanus bütün o bunaltıcı evrim aşamalarını es geçerek hayat yaratmaya karar vermiş, kendisinin birazını iki ayaklı bir hayvana dönüştürmüş ve şapırdayan bir halde plaja salıvermişti. İfrit hoş, şeffaf bir mavi renkteydi. Rincewind gözlerini ifrite dikmiş bakarken, küçük bir gümüş balığı sürüsü ifritin göğsünde parıldadı.</p>

  <p>"Gözünü dikip bakmak kabalıktır," dedi ifrit. Ağzı küçük bir köpük tepeciğiyle açıldı ve aynı şekilde, suların bir taşı örtmesi gibi kapandı.</p>

  <p>"Öyle mi? Nedenmiş?" dedi Rincewind. Rincewind'in beyni çığlık attı: Kendini nasıl oluyor da bir arada tutuyor? Niye dökülmüyor?</p>

  <p>"Benimle birlikte evime gelirseniz size yiyecek ve üstünüzü değiştirecek elbiseler bulabilirim," dedi ifrit, ciddi bir sesle. Arkasından gelip gelmediklerini görmek için arkasına dönmeksizin kayaların üzerinde yola koyuldu. Sonuçta nereye gidebilirlerdi ki? Hava kararıyordu ve serin, nemli bir rüzgâr dünyanın kenarında esiyordu. Fani Kenarkuşağı şimdiden kaybolmuş, şelalenin üzerindeki sisler açılmaya başlamıştı.</p>

  <p>"Haydi gel," dedi Rincewind; İkiçiçek'in dirseğini tutarak. Fakat turist kıpırdamak istemiyor gibiydi.</p>

  <p>"Haydi," dedi sihirbaz yeniden.</p>

  <p>"Hava iyice kararınca aşağıya bakıp Dünya Kaplumbağası Büyük A'Tuin'i görebilecek miyiz sence?" dedi İkiçiçek, geçen bulutlara bakarak.</p>

  <p>"Umarım görmeyiz," dedi Rincewind. "Gerçekten. Artık içeri girelim mi?"</p>

  <p>İkiçiçek, onun peşinden kulübeye yöneldi isteksiz adımlarla. İfrit birkaç lamba yakmış ve bir sallanan sandalyeye kurulmuştu. İçeri girdiklerinde ayaklanıp iki tane kupaya uzun boyunlu bir testiden yeşil bir sıvı koydu. Loş ışıkta ifrit, kadifemsi yaz gecelerinde ılık denizlerde olduğu gibi yakamozlandı. Rincewind'in soluk renkli korkularına barok bir cila atarcasına on on beş santim daha uzamış duruyordu ifrit.</p>

  <p>Odadaki mobilyaların çoğunu kutular oluşturuyordu.</p>

  <p>"Hmm, gerçekten güzelmiş yeriniz," dedi Rincewind. "Etnik bir yer."</p>

  <p>Kupanın birine uzandı ve içindeki parıldayan yeşil havuza baktı. Umarım içilebilirdir, diye düşündü. Çünkü bunu içeceğim. Yuttu.</p>

  <p>İkiçiçek'in sandalda verdiği şeyin aynısıydı; fakat o zaman beyni göz ardı etmişti, çünkü daha baskın meseleler vardı. Şimdiyse, lezzetin keyfini çıkaracak lüksü vardı.</p>

  <p>Rincewind'in ağzı yamuldu. Bir parça inledi. Bacaklarından biri kasılarak kalktı ve kendi göğsüne inerek canını yaktı.</p>

  <p>İkiçiçek düşünceli bir biçimde ağzında içkisini yuvarlayarak lezzetini anlamaya çalıştı.</p>

  <p>"Ghlen Livid," dedi. "Benim memleketimde dondurarak damıtılan mayalanmış çeviz şarabı. Belli bir duman tadı... Acı. Rehigreed Bölgesindeki, eee, batı tarlalarından, değil mi? Önümüzdeki senenin hasadı, sanırım, renginden belli. Nasıl edindiğinizi öğrenebilir miyim?"</p>

  <p>(Diskteki bitkiler arasında, <span class="t13">y</span><span class="t13">ı</span><span class="t13">ll</span><span class="t13">ı</span><span class="t13">k</span> diye bilinen ve bu yıl ekilip bu yıl yetişen, <span class="t13">iki y</span><span class="t13">ı</span><span class="t13">ll</span><span class="t13">ı</span><span class="t13">k</span> olan ve bu yıl ekilip önümüzdeki sene büyüyen, <span class="t13">çoky</span><span class="t13">ı</span><span class="t13">ll</span><span class="t13">ı</span><span class="t13">k</span> denen ve bu sene ekilip yeni bir emre kadar yetişen bitkilerin yanı sıra, genlerindeki tuhaf dört boyutlu bozulma nedeniyle bu sene ekilebilen ve <span class="t13">geçen sene</span> yetişen birkaç tane nadir evvel yıllık da vardı. Çeviz sarmaşığının çok istisnai bir özelliği de vardı ki, tohumunun ekilişinden sekiz sene önce bile serpilebiliyordu. Çeviz şarabı, içenlerden bazılarına geleceği görme gücü vermesiyle ün salmıştı, fakat çevize göre bu, geçmişi görme gücü anlamına geliyordu. Garip ama gerçek.)</p>

  <p>Vecize buyururcasına bir tonla, "Zamanla her şey Çevreçiti'ne sürüklenir," dedi ifrit, sandalyesinde hafifçe sallanarak. "Benim işim, denizdeki sahipsiz eşyaları toplamaktır. Kereste, tabii ki ve gemiler. Şarap varilleri. Balyalarca elbise. Ve de siz."</p>

  <p>Rincewind'in kafasında şafak söktü.</p>

  <p>"Bir ağ bu, değil mi? Denizin tam kenarında bir ağın var!"</p>

  <p>"Çevreçiti," diyerek başıyla doğruladı ifrit. Minik dalgalar şıpırdadı göğsünde.</p>

  <p>Rincewind, adayı çepeçevre saran yakamozlu karanlığa baktı ve aptal aptal sırıttı.</p>

  <p>"Tabii," dedi. "Balyaları suya batırıp mercan kayalarına bağlayabilirsin -vay canına! Ağın <span class="t13">çok</span> güçlü olması gerekir."</p>

  <p>"Öyledir," dedi Tethis.</p>

  <p>"Eğer yeterince kaya ve malzeme bulabilirsen birkaç mil uzatılabilir ağ," dedi sihirbaz.</p>

  <p>"On binlerce mil. Ben yalnızca bu fersahta devriye geziyorum."</p>

  <p>"Diskin çevresinin üçte biri bu!"</p>

  <p>Tethis tekrar başım sallarken eriyen kar gibi vışk etti. İki adam kendilerine biraz daha şarap alırken onlara Çevreçiti'ni, onu inşa ederken harcanan büyük çabaları, birkaç asır önce Çevreçiti'ni inşa eden eski ve bilge Krull Krallığı'nı, bakımını yapmak ve sahipsiz eşyaları Krull'a götürmek için sürekli devriye gezen yedi donanmayı, Krull'un en okumuş bilgi aşıkları tarafından bir keyif ülkesi haline getirilişini, evrenin akıllara durgunluk veren karmaşıklığının mümkün olan her ayrıntısını sürekli olarak anlamaya çalışmalarını, Çevreçiti'ne takılan denizcilerin köleleştirilişini ve dillerinin kesilişini anlattı. Burada birkaç hayret nidasının ardından dostça bir sesle devam ederek zor kullanmanın faydasızlığından, adadan kaçışın imkânsızlığından, tekneyle ancak adayla Krull arasında kalan üç yüz seksen tane başka adacığa ulaşılabildiğinden ya da Kenar'dan aşağı atlama olasılığından ve de sessiz kalmanın, örneğin ölüme kıyasla, çok daha iyi bir erdem olduğundan bahsetti.</p>

  <p>Kısa bir sessizlik oldu. Kıyışelale'nin kısık gece kükreyişi, sessizliğe daha bir ağırlık katıyordu.</p>

  <p>Sonra sallanan sandalye yeniden gıcırdamaya başladı. Tethis, monolog süresince korkutucu bir şekilde irileşmişe benziyordu.</p>

  <p>"Bütün bunları sakın üstünüze alınmayın," diye ekledi. "Ben de bir köleyim. Bana karşı gelmeye çalışırsanız, tabii ki, sizi öldürmek zorunda kalırım; fakat bundan özel bir zevk almam."</p>

  <p>Rincewind, hafif bir şekilde ifritin kucağında duran parıl parıl yumruklara baktı. Bir tsunaminin bütün gücüyle vurabileceklerini düşündü.</p>

  <p>"Anladığınızı sanmıyorum," diye açıkladı İkiçiçek. "Ben Altın İmparatorlumun vatandaşıyım. Eminim Krull, İmparator'u hoşnutsuz edecek bir şey yapmak istemez."</p>

  <p>"İmparator nereden bilecek?" dedi ifrit. "İmparatorluk'tan olup da Çevreçiti'ne düşen ilk kişi olduğunu mu sanıyorsun?"</p>

  <p>"Ben köle olmam!" diye haykırdı Rincewind. "Ben -ben, Kenar'dan atlarım, daha iyi!" Kendi sesinin yüksekliğine şaşırdı.</p>

  <p>"Gerçekten mi?" dedi ifrit. Sallanan sandalye duvara çarptı ve mavi bir kol sihirbazın beline dolanıp yakaladı. Bir an sonra ifrit, bir yumruğuyla tasasız bir şekilde Rincewind'i tutarak kulübeden çıktı.</p>

  <p>Adanın Kenaryönü kıyısına gelene kadar durmadı. Rincewind yaralı domuz gibi viyaklıyordu.</p>

  <p>"Kes şunu yoksa seni sahiden atarım kenardan," diye azarladı ifrit. "Seni tutuyorum, öyle değil mi? <span class="t13">Bak"</span></p>

  <p>Rincewind baktı.</p>

  <p>Önünde, sislerle suskunlaşmış yıldızları huzur içinde parıldayan yumuşak, siyah bir gece duruyordu. Fakat gözleri karşı konulmaz bir büyülen-meyle aşağıya yöneldiler.</p>

  <p>Diskte gece yarısı olmuştu, o yüzden güneş uzaklarda, aşağılardaydı ve yavaşça, Büyük A'Tuin'in engin ve buzlu plastronunun altına doğru kayıyordu. Rincewind, son bir defa bakışlarını kayanın kenarından ileri çıkan çizmelerinin ucuna sabitlemeyi denedi, fakat tepe taklak durmaktan bükülerek arkaya kayıyorlardı.</p>

  <p>Deniz, adanın çevresinde dolanıp uzun düşüşe doğru giderken, Rincewind'in iki tarafında pırıldayan su perdeleri gürüldeyerek sonsuzluğa doğru ilerliyordu. Sihirbazın iki yüz metre aşağısında, o ana kadar gördüğü en büyük som balığı, köpüğün arasında vahşi, titrek ve kesinlikle umutsuz bir sıçrayışla havaya fırladı. Sonra suya düştü ve altın rengi ruhlar diyarında yuvarlanıp gitti.</p>

  <p>O ışıktan, evrenin çatısını ayakta tutan sütunlar misali dev gölgeler çıktı. Sihirbaz, yüzlerce mil altında bir şeyin şeklini, bir şeyin kenarını gördü.</p>

  <p>Süslü bir camın siluetinin aniden iki suratın dış hatlarına dönüştüğü o ufak, ilginç resimler gibi, altındaki manzara da yeni, tam ve korkunç bir perspektife büründü. Çünkü aşağıda orta büyüklükte bir kıta kadar iri bir fil kafası vardı. Dev bir fildişi altın ışıkta dağ gibi görünüyor, genişleyen bir gölgeyi yıldızlara doğru peşinde sürüklüyordu. Kafa hafif yana yatıktı ve dev gibi yakut bir göz, öğleyin parlamayı başaran, kızıl, dev bir yıldızı andırıyordu. Filin aşağısında-</p>

  <p>Rincewind yutkundu ve düşünmemeye çalıştı-</p>

  <p>Filin altında, güneşin uzak ve can sıkıcı diskinden başka bir şey yoktu. Ve güneşin yanından yavaşça süzülerek geçen şey, bütün şehir büyüklüğündeki pullan, krater kabarcıkları ve ay yüzeyini andıran sarp kayalıklarına bakılacak olursa, kesinlikle bir kaplumbağanın bacağıydı.</p>

  <p>"Bırakayım mı?" diye öneride bulundu ifrit.</p>

  <p>"Hayyyır," dedi Rincewind, geriye doğru kasılarak.</p>

  <p>"Beş yıldır <span class="t13">burada, Kenar'da</span> yaşarım, cesaretimi toplayamadım," diye gümbürdedi Tethis. "Anladığım kadarıyla, sen de toplayamıyorsun." Geri çıkıp Rincewind'in kendini yere atmasına izin verdi.</p>

  <p>İkiçiçek kenara doğru yürüyerek aşağıya baktı.</p>

  <p>"Muhteşem," dedi. "Keşke resim kutum yanımda olsaydı... Orada, aşağıda başka ne var? Yani, eğer atlasa ne görür insan?"</p>

  <p>Tethis bir kaya çıkıntısına oturdu. Diskin üzerinde yükseklerde, ay bir bulutun arkasından çıktı ve Tethis'in buzdan bir görünüme bürünmesi-ne yol açtı.</p>

  <p>"Belki de evim orada bir yerlerdedir," dedi yavaşça. "Aptal fillerinizin ve komik kaplumbağanızın ötesinde. Gerçek bir dünya. Bazen buraya çıkıp bakarım, fakat bir türlü o fazladan adımı atamıyorum... Gerçek insanları olan gerçek bir dünya. Karılarım var, çocuklarım, orda bir yerdeler..." Sustu ve burnunu çıkardı. <span class="t13">"Burada Ke</span><span class="t13">narda</span> çok geçmeden kim olduğunu anlıyorsun."</p>

  <p>"Şunu söylemeyi bırak. Lütfen," diye sızlandı Rincewind. Yan tarafına döndü ve İkiçiçek'in kayanın hemen ucunda kaygısızca dikildiğini gördü. "Hayyır," dedi ve kayanın içine gizlenmeye çalıştı.</p>

  <p>"Orada başka bir dünya mı var?" dedi İkiçiçek, aşağıya bakarak. "Tam olarak nerede?"</p>

  <p>İfrit kolunu belli belirsiz salladı. "Bir yerlerde," dedi. "Bütün bildiğim bu. Epey ufak bir dünyaydı. Genellikle maviydi."</p>

  <p>"Öyleyse burda ne arıyorsun?" dedi İkiçiçek.</p>

  <p>"Belli olmuyor mu?" diye atıldı ifrit. "Kenardan düştüm!"</p>

  <p>Onlara Bathys dünyasını anlattı, yıldızların arasında bir yerdeydi. Deniz halkı, Bathys'in diskinin üzerine yayılmış olan üç büyük okyanusta bir sürü başarılı uygarlık kurmuşlardı. Tethis bir etçiydi. Geçimini tehlikeli bir tarzda, büyük, yelkenle çalışan kara yatlarında karaların içlerine açılarak fırtınaların kasıp kavurduğu kıtalarda bolca bulunan geyik ve bizon sürülerini avlayarak sağlayan bir sınıfın üyesiydi. Kendi yatı beklenmedik bir kasırgada ayak basılmadık topraklara sürüklenmişti. Mürettebatın geri kalanları, yatın küçük, kürekli arabasını alarak uzak bir göle açılmışlardı. Fakat kaptan olarak Tethis kendi gemisinde kalmayı seçmişti. Fırtına gemiyi dünyanın kayalık ucundan aşırtmış ve bunu yaparken de kibrit çöplerine ayırmıştı.</p>

  <p>"Önce düşüyordum," dedi Tethis, "ama düşmek o kadar kötü sayılmaz, yine de. Yere inmektir can yakan, benim altımda da hiçbir şey yoktu. Düşerken dünyanın dönerek uzayda uzaklaştığını gördüm, sonra da yıldızların arasında kayboldu gitti."</p>

  <p>"Sonra ne oldu?" dedi İkiçiçek, nefesini tutarak. Sisli evrene baktı şöyle bir.</p>

  <p>"Donarak kaskatı kesildim," dedi Tethis kısaca. "Şansıma, benim ırkımın dayanabileceği bir şeydir bu. Fakat başka dünyaların yakınından geçerken ara sıra eriyip çözülüyordum. Bir tanesi vardı, etrafında tuhaf bir dağ silsilesi olduğunu sandığım bir dünyaydı, ama dağ sırasının, hayal edebileceğiniz en iri ejder olduğu anlaşıldı, ejder karla ve buzullarla kaplıydı, kuyruğunu ağzında tutuyordu -şey, onun birkaç fersah yakınından geçtim, aslında, bu manzaranın üzerinden kuyrukluyıldız gibi geçtim, sonra düşmeye devam ettim. Bir ara uyandım ve bir baktım, dünyanız Yaratıcı'nın fırlattığı bir kremalı pasta gibi üzerime geliyor ve Krull'un tersyönünde Çevreçiti'nin yakınlarında denize düştüm. Her tür yaratık dalgalarla vurur Çevreçiti'ne, o zamanlar ara istasyonlara bakacak köleler arıyorlardı, ben de kendimi burada buldum." Durdu ve gözlerini dikip kasten Rincewind'e baktı. "Her gece buraya gelip aşağıya bakarım," diye bitirdi, "ve asla atlamam. <span class="t13">Bu</span><span class="t13">rada Kenar'da</span> cesaretini toplamak yürek ister."</p>

  <p>Rincewind kararlı bir şekilde kulübeye doğru sürünmeye başladı. İfrit kendisini pek de hoyratça olmayan bir tarzda yerden kaldırınca küçük bir çığlık attı, fakat onu ayakları üzerine bıraktı.</p>

  <p>"Büyüleyici," dedi İkiçiçek ve Kenar'ın üzerinden biraz daha aşağıya sarktı. "Orada bir sürü başka dünya mı var şimdi?"</p>

  <p>"Epey bir dünya var, sanırım," dedi ifrit.</p>

  <p>"Herhalde insan, bilemem ki, kendisini soğuktan koruyacak bir <span class="t13">ş</span><span class="t13">ey</span> icat edebilir," dedi ufak adam, düşünceler içinde. "Yelken açıp Kenar'ın üzerinden geçerek uzak dünyalara açılabilecek türden bir gemi. Acaba..."</p>

  <p>"Sakın aklından bile geçirme!" diye sızlandı Rincewind. "Böyle konuşmayı bırak, duydun mu beni?"</p>

  <p>"Krull'da herkes böyle konuşuyor," dedi Tethis. "Dili olanlar, tabii," diye de ekledi.</p>

  <p>"Uyanık mısın?"</p>

  <p>İkiçiçek horlamaya devam etti. Rincewind, kaburgalarına okkalı bir yumruk indirdi. "Uyanık mısın, dedim?" diye hırladı.</p>

  <p>"Hımşsfr. . "</p>

  <p>"Şu batık filosu gelmeden burdan gitmemiz lazım!"</p>

  <p>Şafağın bulaşık-suyu ışığı kulübenin yegâne penceresinden içeri süzülüp, içerideki dağınık batık kutuları ve balyalarının üzerinde dağılıyordu. İkiçiçek tekrar homurdandı ve Tethis'in vermiş olduğu kürklerin ve battaniyelerin arasına gizlenmeye çalıştı.</p>

  <p>"Bak, burada her çeşit silah ve malzeme var," dedi Rincewind. "Dışarı, bir yere gitmiş. Geri dönünce onu alt edebilir ve, ve, sonra da bir şeyler düşünebiliriz: Ne dersin?"</p>

  <p>"Pek iyi bir fikir gibi gelmedi bana," dedi İkiçiçek. "Zaten biraz da nankörlük olmaz mı?"</p>

  <p>"Ne yapalım?" dedi Rincewind, "Kötü bir evrende yaşıyoruz."</p>

  <p>Duvarlar boyunca yayılmış yığınları kurcalayıp eğri bıçaklı ağır bir pala seçti, belli ki pala zamanında bir korsanın gurur ve neşe kaynağıydı. Verdiği zarar, sırtı kadar ağırlığına da bağlı bir silahtı. Eline yakışmayan bir şekilde kaldırdı.</p>

  <p>"Eğer canım yakacak olsa böyle bir şeyi ortalıkta bırakır mıydı?" diyerek merakını dile getirdi İkiçiçek.</p>

  <p>Rincewind onu duymazdan geldi ve kapının yanı başında pozisyon aldı. On küsur dakika sonra kapı açıldığında tereddütle karışık davranarak ifritin kafasını bulmayı umduğu yükseklikte savurdu. Pala hiçbir şeye zarar vermeden havada vınladı ve kapı dikmesine çarptı, Rincewind'in ayakları darbeyle yerden kesildi ve yere kapaklandı.</p>

  <p>Rincewind'in üzerinde derin bir nefes alındı. Tethis'in hüzünlü bir ifadeyle bir yandan diğer yana salladığı kafasını gördü.</p>

  <p>"Bana zarar vermez ki," dedi ifrit, "ama yine de incindim. Hem de çok." Sihirbazın üzerinden uzanıp palayı ağaçtan çekip çıkardı. Kendini hiç zorlamadan palanın bıçağını daire şeklinde büktü ve kayaların üzerine fırlattı, pala bir kayaya çarparak zıpladı ve dönmeye devam ederek gümüş bir yay çizip Kıyışelale'nin üzerinde oluşan sislerin içinde kayboldu.</p>

  <p><span class="t13">"Çok derinden</span> yaralandım," diye sonuca bağladı. Kapının yanma eğildi ve İkiçiçek'e doğru bir çuval fırlattı.</p>

  <p>"Siz insanların sevdiği kıvamda bir geyik ölüsü, birkaç tane ıstakoz ve bir deniz somu. Çevreçiti'nden çıkma," dedi sıradan bir ifadeyle.</p>

  <p>Turiste sert sert baktı, sonra da tekrar Rincewind'e.</p>

  <p>"Neye bakıyorsun dik dik?" dedi. "Sadece-" dedi İkiçiçek. "-dün geceye nazaran-" dedi Rincewind. "O kadar <span class="t13">ufaks</span><span class="t13">ı</span><span class="t13">n</span> ki," diye tamamladı İkiçiçek.</p>

  <p><span class="t13">"Anl</span><span class="t13">ı</span><span class="t13">yorum,"</span> dedi ifrit dikkatlice. "Kişisel yorumlara başlıyoruz." Tam boyunu göstererek dikildi, şu anda bir metre yirmi santim kadardı boyu. "Sudan yapılmış olmam odundan yapıldığım anlamına gelmez, biliyorsunuz."</p>

  <p>"Özür dilerim," dedi İkiçiçek ve aceleyle kürklerin içinden çıktı.</p>

  <p>"Siz <span class="t13">topraktan</span> yapılmasınız," dedi ifrit, "ama ben, elinizde olmayan şeyler konusunda yorum yapmadım, değil mi? Yo, hayır. Yaratıcı bizi nasıl yaratmışsa yaratmış, elimizden bir şey gelmez, ben böyle düşünüyorum. Ama ille de öğrenmek istiyorsanız, sizin buradaki ayınız, benim dünyamın etrafındakilerden biraz daha güçlü."</p>

  <p>"Ay mı?" dedi İkiçiçek. "Pek anlaya-"</p>

  <p>"Ayrıntılı açıklamam gerekiyorsa," dedi ifrit haşin bir sesle, "kronik gelgitlerden muzdaribim."</p>

  <p>Kulübenin karanlığında bir zil çıngırdadı. Telhis, gıcırdayan zeminde yürüyerek Çevreçiti'nin en yüksek halatının kulübeden geçtiği yere kurulmuş olan karmaşık kaldıraç, ip ve zil düzeneğine gitti.</p>

  <p>Zil tekrar çaldı ve birkaç dakika boyunca tuhaf ani bir ritimde çıngırdayarak sustu. İfrit kulağım zile dayayıp bekledi.</p>

  <p>Susunca yavaşça dönüp endişeyle kaşlarını çatarak kahramanlarımıza baktı.</p>

  <p>"Düşündüğümden de önemlisiniz," dedi. "Batık filosunu beklemeyeceksiniz. Bir hızlı mercek gelip alacak sizi. Krull'da böyle diyorlar." Omuz silkti. "Henüz burada olduğunuza dair mesaj bile geçmemiştim. Birisi yine çeviz şarabı içmiş."</p>

  <p>Zilin yanındaki kolona asılı büyük bir tokmağı alıp vurarak kısa bir çan mesajı yolladı.</p>

  <p>"Batıkçıdan balıkçıya aktarılıp ta Krull'a kadar ulaşacak bu mesaj," dedi. "Gerçekten harika, değil mi?"</p>

  <p>Bir adam boyu yukarıdan uçarak denizin üzerinden hızla yaklaşıyordu, ama yine de onu yukarıda tutan güç her ne ise, denizi sert bir şekilde dövüyordu. Rincewind, onu hangi gücün havada tuttuğunu <span class="t13">biliyordu.</span> Korkak, mücadele edemeyen ve başarısızlığı bile beceremeyen biri olduğunu kabul edecek ilk insan olurdu, yine de sözüm ona bir sihirbazdı, Sekiz Büyük Büyü'den birini biliyordu, ölünce Ölüm'ün bizzat kendisi gelip alacaktı onu ve iyi bilenmiş büyüyü gördü mü tanırdı.</p>

  <p>Adaya doğru kayarak gelen merceğin eni yedi metreydi ve tamamen şeffaftı. Çeperinin etrafında siyah cüppeler giymiş, her biri deri bir kayışla güvenli bir biçimde diske tutturulmuş adamlar oturuyordu ve hepsi de altlarındaki dalgalara öyle bir azap ve ızdırap ifadesiyle bakıyordu ki, disk, etrafında aslanağızları varmış gibi duruyordu.</p>

  <p>Rincewind rahatlayarak derin bir nefes aldı.</p>

  <p>Öyle garip bir ses çıkarmıştı ki, İkiçiçek'in gözlerini yaklaşan diskten alıp kendisine döndürmesine sebep oldu.</p>

  <p>"Önemliyiz, yalan değil," diye açıkladı Rincewind. "Birkaç tane köle adayı için bütün o büyüyü harcamazlar." Sırıttı.</p>

  <p>"Nedir o?" dedi İkiçiçek.</p>

  <p>"Eee, diskin kendisini Fresnel'in Harika Yoğunlaştırıcısı yaratmıştır," dedi Rincewind, otoriter bir sesle. "Bu da birçok nadir ve dengesiz malzeme gerektirir, mesela cin nefesi gibi ve bu da en azından dört tane ikinci derece sihirbazın bir hafta boyunca tasavvura yatmasını gerektirir. Bir de üzerindeki sihirbazlar var ki, onlar da doğuştan yetenekli su-korkakları olmalılar-"</p>

  <p>"Yani sudan nefret mi ediyorlar?" dedi İkiçiçek.</p>

  <p>"Hayır, bu işe yaramaz," dedi Rincewind. "Nefret çekici bir kuvvettir, aynen sevgi gibi. Gerçekten <span class="t13">tiksinirler</span> sudan, düşüncesine bile dayanamazlar. Gerçekten iyi bir su-korkağının, doğuştan itibaren suyu alınmış suda eğitilmesi gerekir. Yani, sadece büyüsü bile dünyanın parasına mal olur. Ama harika hava büyücüleri oluyorlar. Yağmur bulutlan pes edip gidiyorlar onlar varsa."</p>

  <p>"Berbat bir şeye benziyor," dedi su ifriti, arkalarından.</p>

  <p>"Hepsi de genç ölürler," dedi Rincewind, ifriti duymazdan gelerek. "Kendilerine katlanamıyorlar."</p>

  <p>"Bazen insanın hayatı boyunca diski gezebileceğini, fakat yine de görülecek her şeyi göremeyeceğini düşünüyorum," dedi İkiçiçek. "Şimdi bir sürü başka dünyanın da olduğu anlaşılıyor. Görülecek şeylerin yüzde birini dahi göremeden öleceğimi düşünüyorum da, kendimi," durakladı ve sonra ekledi, "zavallı hissediyorum, sanırım. Çok da öfkeleniyorum tabii."</p>

  <p>Uçan mercek, merkezyönünde adanın birkaç metre açığında bir serpinti dalgası çıkararak durdu. Öylece kalıp yavaşça döndü. Merceğin tam ortasındaki bodur sütunun yanında duran kukuletalı bir figür onlara işaret etti.</p>

  <p>"Suya girip yürüseniz iyi olur," dedi ifrit. "On-lan bekletmek olmaz. Sizinle tanışmak güzeldi." Islak bir şekilde ikisinin de elini sıktı. Onlarla su içinde biraz ilerleyince, yakındaki iki su-sevmez, suratları mutlak tiksintiye bürünerek merceğin üzerinde büzüşüp uzaklaştılar.</p>

  <p>Kukuletalı figür eğilerek bir eliyle ipten bir merdiveni uzattı. Diğer elinde gümüş bir çubuk vardı; duruşundan, kesinlikle insan öldürmek için tasarlandığı anlaşılıyordu. Figür, çubuğu kaldırıp kıyıya doğru şöyle bir sallayınca Rincewind'in ilk izlenimi pekişti. Bir kısım kaya yok oldu ve geride, hiçliğin ufak gri pusu kaldı.</p>

  <p>"Kullanmaktan korktuğumu sanmayın diye," dedi figür.</p>

  <p><span class="t13">"Senin</span> korktuğunu sanmayalım, diye mi?" dedi Rincewind. Kukuletalı burnundan soludu.</p>

  <p>"Hakkında her şeyi biliyoruz, sihirbaz Rincewind. Müthiş kurnaz ve hilekâr bir adamsın. Ölüm'ün suratına bakıp gülüyorsun. Yapmacıklı alçakça korkaklık havan beni kandıramaz."</p>

  <p>Ama Rincewind'i kandırıyordu. "Ben-" diye başladı, hiçlik çubuğunun kendisine çevrildiğini görünce beti benzi attı. "Görüyorum ki hakkımda her şeyi biliyorsunuz," diye zayıf bir sesle bitirdi ve bütün ağırlığıyla kaygan yüzeye çöktü. O ve İkiçiçek kukuletalı kumandanın emriyle kendilerini şeffaf diske konmuş halkalara kayışlarla bağladılar.</p>

  <p>"Bir tılsım örmeye en ufak şekilde yellenirseniz," dedi kukuletanın altındaki karanlık, "ölürsünüz. Üçüncü kadran <span class="t13">birle</span><span class="t13">ş</span><span class="t13">tir,</span> dokuzuncu kadran <span class="t13">iki katma ç</span><span class="t13">ı</span><span class="t13">kar, hep birlikte Herif</span></p>

  <p>Rincewind'in arkasında bir su duvarı yükseldi havaya ve disk aniden sarsıldı. Büyük olasılıkla ifritin korkunç varlığı su-korkaklarının beyinlerini mükemmelen yoğunlaştırmıştı, çünkü disk hemen çok dik bir açıda yükseldi ve dalgaların üzerinde bir düzine kulaç yükselene kadar düz uçuşa geçmedi. Rincewind şeffaf yüzeyden aşağı baktı, bakmaz olaydı.</p>

  <p>"Eh, yine yola düştük, bakalım," dedi İkiçiçek, neşe içinde. Dönüp ifrite el salladı, ifrit şimdi dünyanın kenarında bir noktacık gibi kalmıştı.</p>

  <p>Rincewind ters ters baktı İkiçiçek'e. <span class="t13">"Hiçbir</span> <span class="t13">ş</span><span class="t13">ey</span> endişelendirmez mi seni?" dedi.</p>

  <p>"Hâlâ hayattayız, değil mi?" dedi İkiçiçek. "Kendin söylemiştin, sırf köle olacak olsak bütün bu zahmetlere girmezlerdi. Sanırım Tethis biraz abartıyordu. Herhalde her şey bir yanlış anlamadan ibarettir. Herhalde yakında eve gönderirler bizi. Krull'u gördükten sonra, tabii. Şunu da söylemeliyim ki, harika olacağa benziyor."</p>

  <p>"Ah, evet," dedi Rincewind, boş bir sesle. "Harika." Düşünüyordu: Heyecanı da tattım, sıkıntıyı da. Sıkıntı en iyisiydi.</p>

  <p>O anda ikisinden biri aşağıya bakacak olsa, yüksek ucu doğrudan Tethis'in adasına yönelik, tuhaf, V biçimindeki bir dalganın altlarında ilerlediğini görürlerdi. Ama bakmıyorlardı. Yirmi dört tane su-korkağı sihirbaz bakıyordu, fakat onlar için bu, diğer bir korku kaynağından başka bir şey değildi, etraflarındakilerin sıvı dehşetten hiç farkı yoktu. Büyük olasılıkla da haklıydılar.</p>

  <p>Bütün bunlar olmadan bir süre önce, alevler içindeki korsan gemisi suların altında tıslamış ve uzak balçığa doğru uzun ve yavaş kayışına başlamıştı. Ortalamadan daha uzaktı, çünkü geminin yarılmış omurgasının tam altında Gorunnna Çukuru vardı. Bu çukur, Disk'in yüzeyindeki bir yarıktı ve öyle siyah, öyle derin ve kötülüğü öyle dillere destandı ki, deniz canavarları bile oraya korkarak ve çiftler halinde giderlerdi. Kötülüğü daha az dillere destan olan uçurumlarda balıklar kafalarının üzerinde doğal ışıklarla dolanırlar ve genel olarak kendilerini iyi idare ederlerdi. Gorunna'da ışıklarını kapalı tutarlar ve bacakları olmayan şeylerin sürünebildiği kadarıyla sürünürler; ara sıra bir şeylere çarparlardı. Korkunç şeylere.</p>

  <p>Geminin etrafındaki sular yeşilden mora, mordan siyaha, siyahtan da öyle zifiri bir karanlığa dönüştüler ki, siyah bile yanında gri kalırdı. Kerestelerinin çoğu yoğun basınçtan kıymıklara ayrılmıştı bile.</p>

  <p>Kâbus poliplerinden oluşan ormancıkların ve soluk, hastalıklı renklerle parıldayan, sürüklenen yosun ormanlarının yanından döne döne geçti. Bazı Şeyler ok gibi fırlayarak buz tutmuş sessizlikte kaybolurken, yumuşak ve soğuk dokunaçlarıma dokundular gemiye.</p>

  <p>Karanlığın içinden bir şey yükseldi ve gemiyi bir lokmada yuttu.</p>

  <p>Bir süre soma kenaryönündeki bir mercan adasındaki adalılar, küçük yerel göletlerine vuran ve sırf gaga, gözler ve dokunaçlardan oluşan ürkütücü bir su canavarının dalgalarda sallanan cesedini bulup şaşırdılar. Canavarın boyunu görünce daha da şaşırdılar, çünkü köylerinden daha iriydi. Fakat adalıların şaşkınlığı, ölene dek ayak altında ezilmiş gibi görünen ölü canavarın sura-tındaki dev, çarpık ifadeye kıyasla ufacık kalırdı.</p>

  <p>Mercan adasının kenaryönünde biraz daha ötesinde, o denizlerde bol bulunan yırtıcı serbest-yüzer istiridyeler için ağ trolleyen birkaç tane küçük tekne, iki tekneyi de on on beş kilometre sürükleyen bir şey yakaladılar. Sonra bir kaptanın aklına ağı kesmek geldi.</p>

  <p>Fakat kaptanın şaşkınlığı, takımadalardaki son mercan adasındaki adalıların şaşkınlığının yanında hiç kalırdı. Sonraki gece küçük ormanlarından gelen, kulakları tırmalayan korkunç çatırtıya uyandılar; sabahleyin olayı incelemeye giden daha cesur ruhlar, ağaçların, adanın merkezyönüne en yakın kıyısından başlayarak geniş bir alan boyunca parçalandığını ve bu yıkım hattının tam olarak Kenaryönünü işaret ettiğini gördüler. Parçalanmış sarmaşıklar, ezilmiş çalılar ve birkaç tane sersemlemiş ve kızgın istiridye ortalığa saçılmış durumdaydı.</p>

  <p>Artık Kenar'ın geniş kavsinin kendilerinden uzaklaştığını görebilecek denli yükselmişlerdi. Zamanın çoğunda merhametli bir biçimde şelaleyi saklayan tüy yumağı bulutlar Kenar'ı örtmeye başlamıştı. Buradan, yukarıdan, bulut gölgeleri tarafından beneklenen deniz neredeyse davetkâr görünüyordu. Rincewind ürperdi.</p>

  <p>"Affedersiniz," dedi. Uzak sislere dalmış olan kukuletalı figür döndü ve tehdit edercesine değneğini kaldırdı.</p>

  <p>"Bunu kullanmak istemiyorum," dedi.</p>

  <p>"İstemiyor musunuz?" dedi Ricewind.</p>

  <p>"Nedir ki o zaten?" dedi İkiçiçek.</p>

  <p>"Ajandura'nın Mutlak Negatifyük Asası," dedi Rincewind. "Şunu sallayıp durmayı bıraksanız, diyorum. Her an patlayabilir," diye ekledi, başıyla asanın pırıldayan ucunu göstererek. "Yani, gurur okşayıcı bütün bunlar, sırf bizim yararımıza bu kadar büyünün kullanılması, fakat bu kadar ileri gitmeye gerek yok. Ve de-"</p>

  <p><span class="t13">"Kapa çeneni."</span> Figür elini uzatıp kukuletasını kaldırdı, hiç alışılmadık renklerde genç bir kadın çıktı ortaya. Cildi siyahtı. Urabewe koyu kahverengisi değildi, ya da muson yağmurlarından kıvranan Klatch'ın cilalı mavi-siyahı da değildi, fakat bir mağaranın dibindeki gece yarısı zifiri siyahıydı. Saçlan ve gözleri ay ışığı rengindeydi. Dudaklarının etıafında da aynı parıltıdan vardı. On beş yaşında ve çok korkmuş görünüyordu.</p>

  <p>Rincewind elinde olmadan asayı tutan elin titrediğini fark etti; çünkü burnunun dibinde belirsiz bir biçimde oynayıp duran bir ani ölüm aletini gözden kaçırmak çok zordur. Rincewind'in beyninde şafak söktü -çok yavaşça, çünkü çok yeni bir algılamaydı- ve dünyada birisinin kendisinden korktuğunu anladı. Tam tersi öyle sık yaşanıyordu ki, bunu doğa kanunu kabul etmeye alışmıştı Rincewind.</p>

  <p>"Adınız ne?" dedi, elinden geldiği kadar güven vermeye çalışarak. Korkmuş olabilirdi, ama sonuçta asa elindeydi. Eğer bende böyle bir asa olsaydı hiçbir şeyden korkmazdım, diye düşündü. Öyleyse ne yapabileceğimi sanıyor ki?</p>

  <p>"Adım önemsiz," dedi kız.</p>

  <p>"Güzel bir isim," dedi Rincewind. "Bizi nereye ve niye götürüyorsunuz? Bize söylemenizin ne zararı olabilir ki?"</p>

  <p>"Krull'a götürülüyorsunuz," dedi kız. "Sakın benimle alay etme, merkezyöreli. Yoksa asayı kullanırım. Sizi canlı götürmek zorundayım, ama kimse tek parça götürmem konusunda bir şey söylemedi. Adım Marchesa ve beşinci dereceden bir sihirbazım. Anladınız mı?"</p>

  <p>"Eh, madem hakkımdaki her şeyi biliyorsunuz, Çıraklığa bile gelemediğimi biliyorsunuzdur," dedi Rincewind. "Aslında sihirbaz bile değilim ben." İkiçiçek'in suratındaki şaşkınlık ifadesini yakaladı ve aceleyle ekledi, "Sözüm ona bir sihirbazım işte."</p>

  <p>"Büyü yapamıyorsunuz, çünkü Sekiz Büyük Tılsım'dan biri silinmez bir şekilde kafanıza yerleşmiş," dedi Marchesa ve büyük mercek denizin üzerinde geniş bir yay çizerken zarif bir şekilde ağırlığını bir ayaktan diğerine geçirerek dengesini korudu. "Bu yüzden de Görünmez Üniversite'den atıldınız. Biliyoruz."</p>

  <p>"Ama biraz önce onun kurnaz ve hilekâr bir sihirbaz olduğunu söylemiştiniz," diye eleştirdi İkiçiçek.</p>

  <p>"Evet, çünkü onun kurtulduğu durumlardan kurtulan her kim olursa olsun -ki bunların çoğu başına, kendisini sihirbaz sanma eğilimi yüzünden gelmiştir- bir tür sihirbaz olmak zorundadır," dedi Marchesa. "Sizi uyarıyorum, Rincewind. Eğer Büyük Büyü'yü söylediğine dair en ufak bir şüphe duyarsam sizi gerçekten öldürürüm." Sinirli bir şekilde kaşlarını çattı Rincewind'e.</p>

  <p>"Bana öyle görünüyor ki, yapacağınız en iyi şey, eee, bizi bir yerlerde indirmek olacaktır," dedi Rincewind. "Yani, bizi kurtardığınız için teşekkürler, bizi kendi yaşamımızla baş başa bırakırsanız hepimiz-"</p>

  <p>"Bizi köle aldığınızı ima etmiyorsunuz, umarım," dedi İkiçiçek.</p>

  <p>Marchesa gerçekten şaşırmış göründü. "Tabii ki hayır! Nereden edindiniz bu fikri? Krull'da hayatınız bolluk içinde, eksiksiz ve rahat olacak-"</p>

  <p>"Ah, güzel," dedi Rincewind.</p>

  <p>"-yalnız pek uzun olmayacak."</p>

  <p>Krull, büyük bir ada çıktı. Oldukça dağlıktı, sık ormanlarla kaplıydı ve ağaçların arasına serpilmiş hoş, beyaz binalar vardı. Toprak, kenara doğru kademe kademe yükseliyordu, onun için de Krull'un en yüksek noktası Kenar'ın üzerinden hafifçe çıkıyordu. Krulllular buraya ana kentlerini inşa etmişlerdi, onun da adı Krull'du, inşaat malzemelerinin çoğu Çevreçiti'nin batıklarından elde edildiği için Krull'un evlerinin çoğunda belirgin bir gemi havası vardı.</p>

  <p>Açıkça söylemek gerekirse, gemiler bütün halinde alınıp delikler açılarak binalara dönüştürülmüştü. Üç sıra kürekli kadırgalar, Arap yelkenlileri ve karavelalar, genel ağaç kaosunun ortasında tuhaf açılarla yükseliyordu. Boyalı gemi aslan-lan ve merkezyöre ejderpruvaları, Krull'un vatandaşlarına, servetlerinin denizden kaynaklandığını hatırlatıyordu; üç direkli gemiler ve silahlı tüccar gemileri, daha büyük binalara ayrı bir şekil veriyordu. İşte böylece şehir, Disk'in mavi-yeşil okyanusu ile Kenar'ın yumuşak bulutlu denizi arasında sıra sıra yükseliyordu. Kenarkuşağı'nın sekiz rengi bütün pencerelerde ve şehrin çok sayıdaki astronomunun teleskop camlarında yansıyordu.</p>

  <p>"Kesinlikle berbat," dedi Rincewind, içi kararmış bir ifadeyle.</p>

  <p>Mercek şimdi kıyışelalenin kenarı boyunca yaklaşıyordu. Ada, Kenar'a yaklaşırken yükselmekle kalmıyordu. Aynı zamanda damlıyordu, o yüzden de mercek şehre iyice yaklaşana kadar su üstünde kalabildi. Kenaryönündeki tepe boyunca uzanan korkuluğu nokta nokta işleyen ayaklı destekler hiçliğe uzanıyordu. Mercek yumuşak bir biçimde bunlardan birine doğru kaydı ve bir teknenin rıhtıma yanaştığı yumuşaklıkla yanaştı. Marchesa gibi ay ışığı saçlı ve gece siyahi tenli dört nöbetçi bekliyordu. Silahlı gibi görünmüyorlardı, fakat Rincewind ve İkiçiçek korkuluğa çıkınca ikisi de kollarından yakalandı ve herhangi bir kaçış düşüncesini hemen yok edecek kadar sıkıca tutuldu.</p>

  <p>Sonra Marchesa ve kahramanlarımızı izleyen su-korkağı sihirbazlar geride bırakılarak nöbetçiler ve mahkumları seri adımlarla, gemi evlerin arasında kıvrılarak giden bir yola koyuldular. Çok geçmeden yol aşağı inmeye başladı ve yarısı tepenin kayalarına oyulmuş bir tür saraya yöneldi. Rincewind göz ucuyla iyi aydınlatılmış tünelleri ve uzak gökyüzüne açılan avluları gördü. Cüppeleri gizemli büyü sembolleriyle kaplı birkaç tane yaşlıca adam, kenara çekilip meraklı gözlerle yanlarından geçen altılıyı izlediler. Rincewind birkaç kere su-korkaklarını fark etti -kendi vücut sıvılarından duydukları müzmin tiksinti ifadesi çok barizdi- ve arada bir de köleden başka bir şey olamayacak, yorgun argın yürüyen adamları. Bütün bunları düşünecek çok zamanı olmadı ve önlerinde bir kapı açılıp yavaşça, ama sağlam bir biçimde içeri itildiler. Sonra da kapı arkalarından çarpılarak kapatıldı.</p>

  <p>Rincewind ve İkiçiçek tekrar dengelerine kavuştular ve kendilerini içinde buldukları odayı incelemeye koyuldular.</p>

  <p>"Vay be," dedi İkiçiçek, daha iyi bir sözcük arayarak başarısız olduğu kısa bir sessizlik anından sonra.</p>

  <p>"Burası bir hapisane hücresi mi?" diye yüksek sesle merakını belirtti Rincewind.</p>

  <p>"Bütün bu altın, ipekler ve diğer şeyler," diye ekledi İkiçiçek. "Hiç böyle bir şey görmemiştim."</p>

  <p>Lüks döşenmiş odanın ortasında, üstü yemek dolu, uzun, parlayan bir masa duruyordu. Masanın altındaki halı öyle uzun ve bol tüylüydü ki, kıllı ve yerleri seven bir hayvan olabilir diye Rincewind çekinerek üzerine bastı. Yemeklerin çoğu deniz ürünüydü, Rincewind'in o ana kadar gördüğü en iri ve en süslü şekilde hazırlanmış ıstakoz dahil, ama üzerine daha önce hiç görmediği tuhaf yaratıklar yığılı bir sürü de tabak çanak vardı. Temkinli bir şekilde elini uzatıp kabuğunda yeşil kristaller olan bir tür mor meyveyi aldı.</p>

  <p>"Şekerli deniz kestanesi," dedi, çatlak, neşeli bir ses, arkalarından. "Nefistir tadı."</p>

  <p>Çabucak elinden bırakıp arkasına döndü. Ağır perdelerin arkasından ihtiyar bir adam çıktı. Uzun boylu ve zayıftı, Rincewind'in son günlerde gördüğü yüzlere kıyasla neredeyse iyi kalpli görünüyordu.</p>

  <p>"Denizhıyarı püresi de çok iyidir," dedi surat, muhabbet başlatmak ister bir sesle. "O küçük yeşil parçalar da denizyıldızı yavrusudur."</p>

  <p>"Söylediğiniz için teşekkürler," dedi Rincewind, yavaşça.</p>

  <p>"Aslında epey lezzetlidirler," dedi İkiçiçek, dolu ağzıyla. "Deniz ürünlerini sevdiğini sanıyordum."</p>

  <p>"Evet, ben de sanıyordum," dedi Rincewind. "Bu şarap ne şarabı, ahtapot gözü ezmesi mi?"</p>

  <p>"Deniz üzümü," dedi ihtiyar. "Şahane," dedi Rincewind ve bir bardak dolusu şarabı yuvarladı. "Fena değil. Belki biraz tuzlu."</p>

  <p>"Deniz üzümü bir tür ufak denizanasıdır," diye açıkladı yabancı. "Artık kendimi tanıtsam iyi olacak, diyorum. Arkadaşınız niye o tuhaf renge girdi?"</p>

  <p>"Kültür şoku, sanırım," dedi İkiçiçek. "Adınız ne demiştiniz?"</p>

  <p>"Söylemedim. Adım Garhartra. Konuk karşılayıcıyım. Buradaki zamanınızın mümkün olduğunca keyifli geçmesini sağlamak benim için zevkli bir görevdir." Saygıyla eğildi. "Eğer arzu ettiğiniz bir şey varsa söylemeniz yeterli."</p>

  <p>İkiçiçek bir elinde bir bardak yağlı şarap ve diğer elinde mürekkep balığı şekeri olduğu halde süslü bir sedef sandalyeye kuruldu. Kaşlarını çattı.</p>

  <p>"Sanırım arada bir şeyler kaçırdım," dedi. "Başta köle olacağımız söylendi-"</p>

  <p>"Bayağı bir kuyruklu yalan!"</p>

  <p>"Kuyruklu yalan nedir?" dedi İkiçiçek.</p>

  <p>"Sanırım bir tür kertenkele," dedi Rincewind, uzun masanın uzak ucundan. "Bu bisküviler mi de bulandırıcı bir şeyden mi yapılıyor, biliyor musunuz?"</p>

  <p>"-sonra da büyük bir büyü harcanarak kurtarıldık-"</p>

  <p>"Sıkıştırılmış yosundan yapılıyorlar," diye yanıtladı Konukkarşılayıcı.</p>

  <p>"-ardından tehdit edildik, yine büyük bir büyü harcanarak-"</p>

  <p>"Evet, yosun gibi bir şey olduğunu anlamıştım," diye doğruladı Rincewind. "Yosun yiyecek kadar mazoşist olan birine nasıl gelirse tadı, aynen onun tadında."</p>

  <p>"-sonra nöbetçiler tarafından itilip kakılarak buraya tıkıldık-"</p>

  <p>"Nazikçe itildiniz," diye düzeltti Garhartra.</p>

  <p>"-ve karşımıza bu müthiş süslü oda ve bir sürü yiyecekle hayatını bizi mutlu etmeye adadığını söyleyen bir adam çıktı," diye bağladı İkiçiçek. "Anlatmak istediğim şey, bu istikrar eksikliği."</p>

  <p>"Yah," dedi Rincewind. "Demek istediği şu, yeniden genel olarak kötü davranmaya başlamak üzere misiniz? Bu sadece yemek molası mı?"</p>

  <p>Garhartra temin edercesine ellerini kaldırdı.</p>

  <p>"Lütfen, lütfen," diye hemen itiraz etti. "Sizi buraya olabildiğince çabuk getirmemiz gerekiyordu. Kesinlikle sizi köle yapmak istemiyoruz. Bu konuda müsterih olun lütfen."</p>

  <p>"Eh, güzel."</p>

  <p>"Evet, işin aslı şu ki, kurban edileceksiniz," diye devam etti Garhartra sakince.</p>

  <p><span class="t13">"Kurban m</span><span class="t13">ı</span><span class="t13">?</span> Bizi öldürecek misiniz?" diye haykırdı sihirbaz.</p>

  <p>"Öldürmek mi? Evet, tabii. Kesinlikle! Öldürmesek kurban etmiş sayılmayız, öyle değil mi? Fakat endişelenmeyin -nispeten acısız olacaktır."</p>

  <p>"Nispeten mi? Neye nispeten?" dedi Rincewind. Deniz üzümü denizanası şarabı dolu uzun, yeşil bir şişeyi alıp sert bir şekilde Konukkarşılayıcı'ya fırlattı. İhtiyar kendini korumak istercesine bir elini savurdu.</p>

  <p>Parmaklarından bir oktarin alevi çıtırtısı çıktı ve hava birden, güçlü bir büyü boşalımını gösteren yoğun, yağlı bir nitelik kazandı. Fırlatılan şişe yavaşladı ve yavaşça dönerek havada durdu.</p>

  <p>Aynı anda görünmez bir güç Rincewind'i kaptığı gibi odanın öbür ucuna fırlattı ve nefesi kesilmiş bir halde uzak duvarın yarı yüksekliğinde mıhladı. Öfke ve şaşkınlıktan ağzı açık bir halde öylece asılı kaldı.</p>

  <p>Garhartra elini indirdi ve hafifçe cüppesine sürdü.</p>

  <p>"Bilmenizi isterim, bunu yapmaktan hoşlanmadım," dedi.</p>

  <p>"Belli oluyor," diye mırıldandı Rincewind.</p>

  <p>"Ama bizi niye kurban etmek istiyorsunuz?" dedi İkiçiçek. "Bizi tanımıyorsunuz bile."</p>

  <p>"Zaten mesele de bu, öyle değil mi? Bir dostu kurban etmek yakışık almaz. Üstelik de siz, <span class="t13">mimlenmi</span><span class="t13">ş</span><span class="t13">siniz.</span> Söz konusu tanrıyı pek tanımam, ama Kendisi bu konudan bayağı emindi. Bakın, şimdi gitmem gerekiyor. Ayarlanacak o kadar çok şey var ki, bilirsiniz." Konukkarşılayıcı kapıyı açıp arkaya dönerek içeriyi süzdü. "Lütfen rahatınıza bakın ve endişelenmeyin."</p>

  <p>"Ama bize aslında hiçbir şey <span class="t13">söylemediniz,"</span> diye ağlandı İkiçiçek.</p>

  <p>"Söylemeye de değmez aslında. Sabaha kurban edileceğinizi düşünürsek," dedi Garhartra, "öğrenmeye de değmez zaten. Uykunuzu alın. Yani, nispeten alın."</p>

  <p>Kapıyı kapattı. Kapının çevresinde bir an titreşen oktarin işaret ışığı, artık dünyalı hiçbir çilingirin açamayacağı şekilde mühürlenmiş olduğunu gösteriyordu.</p>

  <p>Tling, tlang, çang etti ziller, ayın aydınlattığı Çevreçiti boyunca, kıyışelalenin kükrediği gecede.</p>

  <p>45. Fersah'taki batık nöbetçisi, beş yıl önce bir gece dev bir deniz canavarının Çit'e takılışından bu yana böyle bir çarpışma sesi duymamıştı. Bu Fersah'ta uygun bir adacık bulunmadığı için deniz yatağına ağaç kazıklarla çakılmış olan kulübesinden dışarı sarktı ve gözlerini karanlığa dikip baktı. Bir iki kere uzaklarda bir kıpırtı gördüğünü sandı. Kurala bakacak olursak, sandala atlayıp küreğe asılarak gürültüye neyin sebep olduğunu kontrol etmesi gerekirdi. Fakat burada, soğuk ve ıslak karanlıkta pek de iyi bir fikir gibi görünmedi bu, onun içindir ki kapıyı çarptı, delice çangırdayan zillerin etrafına bir parça çuval bezi sardı ve tekrar uykuya dalmaya çalıştı.</p>

  <p>İşe yaramadı, Çit'in üst halatı sanki büyük ve ağır bir şey üstünde zıplıyormuşçasına trampet gibi tınlıyordu. Birkaç dakika tavanı seyrettikten ve iri, uzun dokunaçları, göl büyüklüğünde gözleri düşünmemeye çalıştıktan sonra, Terton feneri söndürdü ve kapıyı bir gıdım açtı.</p>

  <p>Bir defada metrelerce sıçrayan dev bir şey, Çit boyunca yaklaşıyordu. Karanlıkta hayal meyal görünüyordu ve Terton bir an dikdörtgen şeklinde, çok bacaklı, yosunlardan kılları olan ve -aslında bunu anlayabileceği yüz hatları olmadığı halde- gerçekten de öfkeli bir şey gördü.</p>

  <p>Kulübe, canavarın çarpmasıyla parça parça oldu, gerçi Terton Çevreçiti'ne tutunarak kurtuldu ve birkaç hafta sonra dönmekte olan bir batık filosu kendisini aldı, sonra da bir mercek kaçırarak Krull'dan kaçtı (korkunç derecede bir su-korkağına dönüşmüştü) ve bir sürü maceranın ardından Büyük Nef e ulaştı. Disk'in öyle kum bir bölgesidir ki Büyük Nef, metrekareye düşen yağmur miktarı eksilerde seyreder, yine de Terton orayı rahatsız edici derecede nemli buluyordu.</p>

  <p>"Kapıyı denedin mi?"</p>

  <p>"Evet," dedi İkiçiçek. "Şu anda da son sorduğun zamanki kadar kilitli. Pencere var, gerçi."</p>

  <p>"Müthiş bir kaçış yolu," diye mırıldandı Rincewind, duvarın yarı boyundaki tüneğinden. "Kenar'dan aşağıya bakıyor demiştin. Atla gitsin ha, sonra da uzayda yuvarlan, belki donup kaskatı kesilir ya da inanılmaz hızla başka bir dünyaya çarparsın veya bir güneşin ortasına doğru son hızla manyakça dalarsın?"</p>

  <p>"Denemeye değer," dedi İkiçiçek. "Deniz yosunu bisküvisi ister misin'"</p>

  <p>"Hayır!"</p>

  <p>"Aşağıya ne zaman ineceksin?"</p>

  <p>Rincewind hırladı. Bunun birazı da utançtandı. Garhartra'nın büyüsü az kullanılan ve ustalaşması çok zor olan Atavarr'ın Kişisel Yerçekimi Yenme Büyüsü'ydü. Büyünün pratik sonucu olarak, büyünün etkisi geçene dek Rincewind'in vücudu "aşağı"nın, Disk'in nüfusunun çoğunun aşağı anlayışına doksan derece dik bir açıda olduğuna inanacaktı. Aslında şu anda duvarın üzerinde ayakta dikiliyordu.</p>

  <p>Bu arada, fırlatılan şişe altında hiçbir şey olmaksızın birkaç metre ötede havada duruyordu. Şişe açısından zaman -eh, pek durmuş sayılmazdı, fakat beş altı kademe yavaşlamıştı ve şişenin aldığı yol da, Rincewind ile İkiçiçek'in görebildiği kadarıyla, beş altı saat içinde yalnızca beş on santimdi. Cam ay ışığında parıldıyordu. Rincewind derin bir nefes aldı ve duvarın üzerinde rahat etmeye çalıştı.</p>

  <p>"Niye hiç endişelenmezsin sen?" dedi huysuz bir sesle. "Şurada tanrının birine sabahleyin kurban edileceğiz, sense orda oturmuş midyeli kanepeler yiyorsun."</p>

  <p>"Sanırım bir şeyler olacaktır," dedi İkiçiçek.</p>

  <p>"Yani, niye kurban edileceğimizi bildiğimizden değil ama," diye devam etti sihirbaz.</p>

  <p><span class="t13">Bilmek isterdin ama, de</span><span class="t13">ğ</span><span class="t13">il mi?</span></p>

  <p>"Bunu sen mi söyledin?" dedi Rincewind.</p>

  <p>"Neyi söyledim?"</p>

  <p><span class="t13">Gaipten sesler duyuyorsun,</span> dedi Rincewind'in kafasındaki ses.</p>

  <p>Hızla yan dönüp oturdu. "Kimsin?" dedi.</p>

  <p>İkiçiçek endişeli gözlerle Rincewind'e baktı.</p>

  <p>"Ben İkiçiçek'im," dedi. "Herhalde hatırlıyor-sundur?"</p>

  <p>Rincewind ellerini kafasına koydu. "Sonunda oldu," diye sızlandı. "Aklımı yitiriyorum."</p>

  <p><span class="t13">İ</span><span class="t13">yi fikir,</span> dedi ses. <span class="t13">Buras</span><span class="t13">ı</span> <span class="t13">iyice kalabal</span><span class="t13">ı</span><span class="t13">k ol</span><span class="t13">mu</span><span class="t13">ş</span><span class="t13">tu.</span></p>

  <p>Rincewind'i duvara mıhlayan tılsım hafif bir "pop" sesiyle kayboldu. Öne doğru düştü ve yerdeki bir yığının üzerine indi.</p>

  <p><span class="t13">Dikkat et -neredeyse eziyordun beni.</span></p>

  <p>Rincewind güçlükle dirseklerinin üzerinde doğruldu ve elini cüppesinin cebine soktu. Elini çıkardığında, kurbağa elinin üzerinde oturuyor, gözleri yarı karanlıkta tuhaf bir ışıltı yayıyordu.</p>

  <p>"Sen miydin?" dedi Rincewind.</p>

  <p><span class="t13">Beni yere b</span><span class="t13">ı</span><span class="t13">rak ve geri çekil,</span> diye gözlerini kırptı kurbağa.</p>

  <p>Sihirbaz söyleneni yaptı ve şaşkına dönmüş İkiçiçek'i aradan çekti.</p>

  <p>Oda karardı. Rüzgârlı, kükreyen bir ses oldu. Yeşil, mor ve oktarin bulut şeritleri belirdi ve yerdeki kurbağaya doğru hızla dönmeye başladılar, dönerken etrafa ufak şimşekler çakıyorlardı. Çok geçmemişti ki kurbağa, yukarıya doğru gerilip uzayan ve odayı sıcak, sarı bir ışıkla dolduran altın renkli bir sisin içinde kayboldu. Sisin içinde daha koyu renkli belirsiz bir şekil vardı, ikili olayı izlerken dalgalanıp daha da değişti. Bütün bu zamanda dev bir büyüsel alanın tiz, beyin donduran vınlaması duyuluyordu...</p>

  <p>Sihirli kasırga, nasıl ortaya çıktıysa yine aynı hızla yok oldu. Ve oracıkta, biraz önce kurbağanın durduğu yerde yine bir kurbağa duruyordu.</p>

  <p>"Fantastik," dedi Rincewind.</p>

  <p>Kurbağa azarlayan bakışlarla ona baktı.</p>

  <p>"Gerçekten büyüleyici," dedi Rincewind, ekşi bir sesle. "Büyüyle bir kurbağaya dönüşen bir kurbağa. Harikulade."</p>

  <p>"Arkana dön," dedi bir ses, arkasından. Yumuşak, kadınsı, neredeyse davetkâr bir sesti, birlikte birkaç kadeh içebileceğiniz bir ses, ama kesinlikle bir ses çıkmaması gereken bir yerden geIiyordu. Kaidelerin üzerinde dönen heykeller misali gerçekten kıpırdamadan dönmeyi başardılar.</p>

  <p>Şafak öncesi aydınlıkta ayakta duran bir kadın vardı. Kadının görüntüsü -o bir -onun- aslında o...</p>

  <p>Daha sonra Rincewind ve İkiçiçek kadınla ilgili, güzel göründüğü (kadını tam olarak neyin güzelleştirdiğini kesin bir biçimde açıklayamıyorlardı) ve gözlerinin yeşil olduğu hariç, tek bir konuda bile anlaşamadılar. Sıradan gözlerin soluk yeşili de değildi bu -taze zümrüt yeşiliydiler ve kızböceği gibi ışıltılıydılar. Rincewind'in bildiği çok az sayıdaki büyüsel gerçekten biri de şuydu: Bütün tanrılar diğer yönlerden zıt ve uçucu olmakla birlikte, hiçbir tanrı ya da tanrıça gözlerinin rengini ya da doğasını değiştiremezdi...</p>

  <p>"L-" diye başlayacak oldu. Kadın elini kaldırdı.</p>

  <p>"Biliyorsun ki, eğer adımı söylersen gitmem gerekir," diye tısladı. "Büyüyle çağrılmadığı zaman gelen tek tanrıça olduğumu herhalde hatırlıyorsundur?"</p>

  <p>"Aa. Evet. Sanırım biliyorum," diye vırakladı sihirbaz, gözlere bakmamaya çalışarak. "Leydi dedikleri tanrıça mısınız?"</p>

  <p>"Evet."</p>

  <p>"Yani bir tanrıça mısınız siz?" dedi İkiçiçek, heyecan içinde. "Hep bir tanrıçayla tanışmak istemişimdir."</p>

  <p>Rincewind hiddet patlaması beklentisiyle gerildi. Ne var ki, Leydi gülümsemekle yetindi.</p>

  <p>"Arkadaşınız sihirbaz bizi tanıştırsa iyi olacak," dedi kadın.</p>

  <p>Rincewind öksürdü. "Aa, ya," dedi. "Leydi, bu İkiçiçek, kendisi bir turisttir-"</p>

  <p>"-birkaç olayda kendisiyle ilgilenmiştim-"</p>

  <p>"-ve İkiçiçek, bu da Leydi. <span class="t13">Sadece</span> Leydi, tamam mı? Başka bir şey değil. Sakın ona başka bir isim koymaya çalışma, tamam mı?" diye umutsuzca konuşmayı sürdürdü, gözleriyle anlamlı bakışlar fırlatıyordu, ama minik adam hepsini kaçırdı.</p>

  <p>Rincewind ürperdi. Elbette bir ateist değildi; Disk'te tanrılar ateistlere acımasız davranırlardı. Birkaç kere bozuk parası olduğunda, ne kadar dostun olursa o kadar iyidir prensibinden hareketle, bir yerlerde bir tapınağın kasasına birkaç tane bakır para atmıştı. Fakat çoğunlukla Tanrılar'ı rahatsız etmezdi ve Tanrılar'ın da kendisini rahatsız etmeyeceklerini umuyordu. Hayat onlar-sız da zaten yeterince karmaşıktı.</p>

  <p>Fakat iki tanrı vardı ki, gerçekten korkutucuydular. Geri kalan tanrılar genellikle bir çeşit iri ölçekli insanlardılar ve şaraba, savaşa ve zamparalığa meraklıydılar. Ama Kader ve Leydi insanın kanını dondururlardı.</p>

  <p>Ankh-Morpork'taki Tanrılar Mahallesi'nde Kader'in küçük, ağır, kurşundan bir tapınağı vardı ve çukur gözlü, zayıf tapınanlar karanlık gecelerde buluşup yazgısı önceden belli ve oldukça anlamsız ayinlerini yaparlardı. Makul olarak bütün Yaratılış tarihindeki en güçlü tanrıça olmasına rağmen, Leydi'nin adına bir tapınak yoktu. Kumarbazlar Loncası'nın gözü pek üyelerinden birkaçı bir zamanlar Lonca merkezinin yerin dibindeki kilerlerinde bir çeşit tapınmayı denemişlerdi, hepsi de bir hafta içinde kıtlıktan, cinayetten ya da sadece Ölüm'den ölmüşlerdi. Ad Verilmemesi Gereken Tanrıça'ydı O; onu arayanlar asla bulamazdı, ama en çok yardıma gereksinim duyanların yardımına koştuğu bilinirdi. Fakat yine de bazen yardıma gelmezdi. Böyleydi işte. Tespih şıkırtılarını sevmezdi, ama zar sesine karşı koyamazdı. Neye benzediğini hiç kimse bilmezdi, ama birçok defa, hayatı alacağı iskambil kâğıtlarına bağlı olan bir adam kâğıtlarını açmış ve O'nun yüzünü karşısında bulmuştu. Tabii bazen de bulmamıştı. Bütün tanrılar arasında aynı anda en çok kur yapılanı ve en çok lanet okunanıydı.</p>

  <p>"Benim geldiğim yerde tanrılarımız yoktur," dedi İkiçiçek.</p>

  <p>"Aslında var," dedi Leydi. "Herkesin tanrısı vardır. Yalnızca tanrı olduklarını düşünmezler."</p>

  <p>Rincewind zihinsel olarak sarstı kendini.</p>

  <p>"Bakın," dedi. "Sabırsız görünmek istemem, ama birkaç dakika sonra şu kapıdan adamlar girecekler ve bizi götürüp öldürecekler."</p>

  <p>"Evet," dedi Leydi.</p>

  <p>"Herhalde bize <span class="t13">nedenini</span> söylemeyeceksiniz?" dedi İkiçiçek.</p>

  <p>"Evet," dedi Leydi. "Krulllular Kenar'ın ucundan bronz bir araç fırlatmayı planlıyorlar. Öncelikli amaçları Dünya Kaplumbağası A'Tuin'in cinsiyetini öğrenmek."</p>

  <p>"Çok saçma görünüyor," dedi Rincewind.</p>

  <p>"Hayır. Düşünsene. Bir gün gelip Büyük A'Tuin, içinde hareket ettiğimiz engin gecenin bir yerinde kaplumbağa galaktika türünün başka bir üyesiyle karşılaşabilir. Kavga mı ederler? Çiftleşirler mi? Biraz hayal gücü size Büyük A'Tuin'in cinsiyetinin bizim için çok önemli olduğunu gösterecektir. En azından, Krulllular öyle diyorlar."</p>

  <p>Rincewind Dünya Kaplumbağaları'nın çiftleşmelerini düşünmemeye zorladı kendini. Pek kolay olmadı ama.</p>

  <p>"Evet," diyerek devam etti tanrıça, "içinde iki gezgini olacak bu uzay gemisini fırlatmayı planlıyorlar. On yıllardır süren araştırmalarının doruk noktası olacak bu. Gezginler için de çok tehlikeli olacak. Onun için de, riskleri azaltmak için Krull'un Başastronomu fırlatma anında iki adamı kurban etmek üzere Kaderle anlaştı. Kader de karşılığında uzay gemisine gülümsemeye razı oldu. İyi bir alışveriş, öyle değil mi?"</p>

  <p>"Biz de kurbanlarız," dedi Rincewind.</p>

  <p>"Evet."</p>

  <p>"Kader'in bu tür pazarlıklara girmediğini sanırdım. Kader'in amansız olduğunu sanırdım," dedi Rincewind.</p>

  <p>"Normalde, evet. Fakat ikiniz, bir süredir Kader'in tekerine çomak sokuyorsunuz. Sizi özellikle kurban seçti. Korsanlardan kaçmanıza izin verdi. Çevreçiti'ne sürüklenmenize göz yumdu. Kader bazen gerçekten acımasız bir tanrı olabiliyor."</p>

  <p>Kısa bir sessizlik oldu. Kurbağa iç geçirdi ve masanın altında yürüyerek uzaklaştı.</p>

  <p>"Ama siz bize yardım edebilirsiniz?" diye akıl verdi İkiçiçek.</p>

  <p>"Beni eğlendiriyorsunuz," dedi Leydi. "Duygusal bir yanım var benim. Kumarbaz olsanız anlardınız bunu. Onun için de bir süre bir kurbağanın beyninde gezindim ve siz beni merhamet göstererek kurtardınız, çünkü hepimizin bildiği üzere hiç kimse, çaresiz ve acınacak durumdaki yaratıkların ölüme sürüklenişini seyretmekten hoşlanmaz."</p>

  <p>"Teşekkür ederim," dedi Rincewind.</p>

  <p>"Kader'in bütün aklı size karşı cephe almış durumda," dedi Leydi. "Fakat benim tek yapabileceğim size bir şans vermek. Sadece küçük, tek bir şans. Gerisi size kalmış."</p>

  <p>Tanrıça birden yok oldu.</p>

  <p>"Vay canına," dedi İkiçiçek, bir süre sonra. "İlk defa bir tanrıça görüyorum."</p>

  <p>Kapı açıldı. Garhartra girdi içeri, elinde bir asa vardı. Arkasında, daha geleneksel silahları, kılıçları olan iki nöbetçi vardı.</p>

  <p>"Ha," dedi muhabbetti bir sesle. "Hazırsınız, bakıyorum."</p>

  <p><span class="t13">Haz</span><span class="t13">ı</span><span class="t13">r</span><span class="t13">ı</span><span class="t13">z,</span> dedi Rincewind'in kafasının içindeki ses.</p>

  <p>Sekiz saat önce sihirbazın fırlatmış olduğu şişe, kendi tekil zaman-alanında büyü tarafından esir alınmış halde havada asılı duruyordu. Fakat geçen onca saat süresince büyünün gücü ağır ağır sızarak tükenmişti ve sonunda toplam büyü enerjisi, şişeyi Evren'in kendi güçlü normallik alanına karşı havada tutmaya yetmeyecek hale geldiğinde, Gerçeklik, saniyenin milyonda biri kadar bir sürede kontrolü tekrar ele geçirdi. Bunun gözle görülür işareti, şişenin, parabolünün geri kalan bölümünü aniden tamamlaması ve Konukkarşılayıcı'nın kafasının yan tarafında patlaması ve de nöbetçilerin üzerine cam ve denizanası yağmuru şeklinde inmesi oldu.</p>

  <p>Rincewind İkiçiçek'in kolunu kaptığı gibi en yakındaki nöbetçinin kasıklarına tekmeyi patlattı ve şaşkın turisti koridora sürükledi. Sersemlemiş Garhartra daha yere yapışamadan, iki konuğu yassı kaldırım taşları üzerinde tabanları yağlamıştı.</p>

  <p>Rincewind kayarak bir köşeyi döndü ve bir avlunun dört kenarı boyunca uzanan bir balkonda buldu kendini. Aşağıda, avlu zemininin büyük bir bölümünü kaplayan süslü bir havuzda birkaç tane tatlısu kaplumbağası zambak yapraklarının arasında güneşleniyordu.</p>

  <p>Ve Rincewind'in ilerisinde, eğitimli su-kor-kaklarına özgü koyu mavi ve siyah cüppeler içinde, birkaç tane şaşkınlıktan ağzı açık sihirbaz duruyordu. Jetonu arkadaşınınkinden daha çabuk düşen bir tanesi bir elini kaldırıp bir büyünün ilk sözcüklerini okumaya başladı.</p>

  <p>Rincewind'in yan tarafında kısa, keskin bir gürültü oldu. İkiçiçek tükürmüştü. Su-korkağı çığlığı bastı ve elini böcek sokmuşçasına indirdi.</p>

  <p>Diğerinin kıpırdayacak zamanı olamadı, çünkü Rincewind üzerine çullanmış, delice yumruklarım sallıyordu. Gerisinde dehşetin ağırlığı olan sıkı bir yumruk adama balkon korkuluğunun üzerinden takla attırdı ve havuzun içine gönderdi. Çok tuhaf bir şeye yol açtı bu; su, büyük, görünmez bir balon çarpmış gibi iki yana patladı, su-korkağı kendi itme alanında asılı kaldı ve feryadı bastı.</p>

  <p>Rincewind omzuna asılarak umut veren bir geçidi işaret edene kadar, İkiçiçek hayret içinde adamı izledi. Yerde solucan gibi kıvrılarak ıslak elini tutmaya çalışan diğer su-korkağını arkalarında bırakarak hızla koşmaya başladılar geçitte.</p>

  <p>Bir süre arkalarında bir bağırtı oldu, fakat yengeç gibi yana kayarak çapraz bir koridora ve başka bir avluya daldılar, böylece takip seslerini geride bıraktılar. Sonunda Rincewind güvenli görünen bir kapıyı seçti, etrafını kolaçan etti, arkasındaki odanın boş olduğunu gördü, İkiçiçek'i içeri çekip kapıyı çarparak kapattı. Sonra da korkunç hırıltılarla soluklanarak kapıya yaslandı.</p>

  <p>"Kaçma umudumuz olmayan bir adada bir sarayın içinde büsbütün kaybolduk," derken güçlükle nefes alıyordu. Odanın içindekilerin görüntüsü perişan olmuş göz sinirlerinden beynine doğru süzülürken, "Üstelik de biz -hey!" diye bitirdi sözünü.</p>

  <p>İkiçiçek duvarlara bakmaya başlamıştı bile.</p>

  <p>Odada bu kadar acayip olan şey şuydu: içinde bütün Evren duruyordu.</p>

  <p>Ölüm kendi bahçesinde oturmuş, bir bileğitaşıyla tırpanını bileyliyordu. Şimdiden öyle kesinleşmişti ki, geçen herhangi bir rüzgâr, her ne kadar Ölüm'ün sessiz bahçesinde pek nadir eserse de rüzgâr, yumuşak bir şekilde iki tane afallamış melteme dönüşüyordu. Bahçe, Diskdünya'nın karmaşık boyutlarını tepeden gören korunaklı bir düzlükteydi ve arkasında, Sonsuzluk'un soğuk, kıpırtısız, yalçın ve kara kara düşünen dağlan görünüyordu hayal meyal.</p>

  <p>Hışş! etti bileğitaşı. Bir cenaze şarkısı mırıldandı Ölüm ve buzlu kaldırım, taşlarını tıklattı kemikli ayağıyla.</p>

  <p>Geceelmalarının yetiştiği loş yemiş bahçesinden biri yaklaşıyordu ve ezilen zambakların iç bayıltan tatlı kokusu geldi. Ölüm öfkeyle kafasını kaldırıp baktı ve bir kedinin içi denli kara ve Gerçek zaman evrenindeki bildik takımyıldızlarda hiçbir karşılığı olmayan ırak yıldızlarla dolu bir çift göz buldu karşısında.</p>

  <p>Ölüm ve Kader birbirlerini süzdüler. Ölüm sırıttı -seçeneği yoktu elbette, çünkü amansız kemiklerden oluşuyordu. Ölüm işine devam ederken bileğitaşı bıçak boyunca ritmik şarkısını sürdürdü.</p>

  <p>"Senin için bir işim var," dedi Kader. Sözcükleri Ölüm'ün tırpanına çarparak ünlüler ve ünsüzler olmak üzere iki tane düzgün kurdelaya ayrıldılar.</p>

  <p>BUGÜNLÜK YETERİNCE İŞİM VAR, dedi Ölüm nötronyum gibi ağır bir sesle, BEYAZ VEBA PSE-UDOPOLİSİ SARDI BİLE VE YURTTAŞLARININ ÇOĞUNU ONUN BOYUNDURUĞUNDAN KURTARMAK DURUMUNDAYIM. BÖYLESİ BU YÜZYILDA GÖRÜLMEDİ. GÖREVİM OLDUĞU ÜZERE SOKAKLARDA KOL GEZMEM BEKLENİYOR.</p>

  <p>"Ufak gezginci ile çapulcu sihirbaz meselesinden bahsediyorum," dedi Kader yumuşakça. Ölüm'ün siyah cüppeli siluetinin yanına oturup bu ekstra boyutlu seyir noktasından görünen uzak, façetalı mücevhere, Disk evrenine dikti gözlerini.</p>

  <p>Tırpan şarkısını kesti.</p>

  <p>"Birkaç saat içinde ölüyorlar," dedi Kader.</p>

  <p>"Yazgılanmış bu."</p>

  <p>Ölüm kıpırdandı ve bileğitaşı yeniden hareketine başladı.</p>

  <p>"Memnun olursun sanmıştım," dedi Kader.</p>

  <p>Ölüm omuzlarını- silkti, görülebilir şekli iskeletten ibaret olan biri için özellikle anlamlı bir vücut hareketiydi bu.</p>

  <p>BİR ARA GERÇEKTEN HARARETLE DÜŞMÜŞTÜM PEŞLERİNE, dedi, AMA SONUNDA DÜŞÜNDÜM DE, ER YA DA GEÇ BÜTÜN İNSANLAR ÖLECEKLER. HER ŞEY ÖLÜR SONUNDA. SOYULABİLİRİM, AMA ALACAĞIMI HER ZAMAN ALIRIM, DEDİM KENDİME. NİYE ENDİŞELENEYİM Kİ?</p>

  <p>"Beni de kimse kandıramaz," diye atıldı Kader.</p>

  <p>BEN DE ÖYLE DUYDUM, dedi Ölüm, sırıtmaya devam ederek.</p>

  <p>"Yeter!" diye haykırdı Kader ayağa fırlayarak. "Onlar ölecekler!" Bir mavi alevin içinde kayboldu.</p>

  <p>Ölüm Kendi Kendine başını salladı ve işine devam etti. Birkaç dakika sonra bıçağın keskinliği istediği kıvama gelmişti. Ayağa kalktı ve tırpanı bankın kenarında yanmakta olan şişkin ve iğrenç mumun hizasına getirdi ve ardından, iki usta savunuşla mumun alevini üç tane parlak kıymığa ayırdı. Ölüm sırıttı.</p>

  <p>Kısa bir süre sonra, Ölüm kır evinin arkasındaki ahırda beyaz aygırını eyerliyordu. Hayvan Ölüm'e dostça burnunu çekti; kızıl gözlü ve böğürleri yağlı ipek gibi olsa da gerçek, kanlı canlı bir attı ve büyük bir olasılıkla da Disk'teki binek hayvanlarının içinde en iyi muamele göreniydi. Ölüm, merhametsiz bir sahip değildi. Ölüm'ün ağırlığı çok azdı ve dönüşte terki heybeleri ağzına kadar dolu olmasına rağmen, tüy gibi hafif oluyorlardı.</p>

  <p>"Bütün bu dünyalar!" dedi İkiçiçek. "Muhteşem!"</p>

  <p>Rincewind homurdandı ve yıldız dolu odanın içinde bıkkın bir halde dolandı. İkiçiçek, ortasında pirinçten örülmüş ve ufak mücevherlerle ayrılmış Büyük A'Tuin Fil Diski sisteminin tamamı bulunan karmaşık bir usturlaba döndü. Yıldızlar ve gezegenler, sistemin etrafına ince gümüş tellerle tutturulmuştu.</p>

  <p>"Harika!" dedi tekrar. Etrafındaki duvarlarda, simsiyah kadifeden büyük perdelere minik fosforlu inci taneleri tutturularak yapılmış takımyıldızlar vardı ve odanın içindekilere yıldızlararası boşlukta yüzüyormuş izlenimi veriyordu. Çeşitli sehpaların üzerinde, Çevreçiti'nin çeşitli yerlerinden gözlendiği haliyle çizilmiş, Büyük A'Tuin'in dev boyutlarda taslakları duruyordu. Devasa her pul ve çiçekbozuğu her krater büyük bir özenle işaretlenmişti. İkiçiçek gözlerinde dalgın bir ifadeyle etrafını inceliyordu.</p>

  <p>Rincewind'in canı fena halde sıkkındı. Canını en çok sıkan şey, odanın ortasındaki desteklere asılı iki tane elbiseydi. Rahatsız bir biçimde elbiselerin etrafında dolandı.</p>

  <p>Elbiseler ince beyaz deriden yapılmışa benziyordu ve kayışlarla, pirinç askılarla ve diğer hiç alışılmadık ve şüpheli düzeneklerle asılmışlardı. Elbiselerin bacaklıkları uzun, kalın topuklu çizmelerle son buluyor ve kolları da büyük, esnek eldivenlere tıkılmıştı. En tuhafı da elbiselerin boyunları etrafındaki ağır yakalara oturacağı apaçık belli olan büyük bakır kasklardı. Kaskların pek korama sağlamayacağı su götürmezdi -hafif bir kılıç, öndeki küçük komik cam pencerelere çarpmasa bile kaskları kolayca ikiye ayırırdı. Her kas-kın tepesinde beyaz tüyler vardı ve genel görünümü iyileştirmeye yönelik bir katkılarının olduğu söylenemezdi.</p>

  <p>Rincewind'in beyninde elbiseler hakkında şüphe kırıntıları oluşmaya başlamıştı.</p>

  <p>Önlerinde, üzeri gök haritaları ve üstünde rakamlar olan parşömen parçalarıyla kaplı bir masa duruyordu. Rincewind'e göre, her kim giyecekse bu elbiseleri daha önce hiç kimsenin gitmeye cesaret edemediği -gerçekten sayılmasa da olacak olan şanssız denizci istisnası hariç- yerlere gitmeyi umuyordu ve şimdi şüphelenmekle kalmayıp içine korkunç bir şeyler doğmaya başlamıştı.</p>

  <p>Arkasını döndü ve İkiçiçek'in yorum yapar bir ifadeyle kendisine baktığını gördü.</p>

  <p>"Hayır" diye başladı Rincewind telaşla. İkiçiçek duymazdan geldi.</p>

  <p>"Tanrıça iki adamın Kenar'dan gönderileceğini söylemişti," dedi gözleri parlayarak, "ve Tethis'in korunmaya ihtiyacı olur insanın, dediğini hatırlıyor musun? Krulllular bunu halletmişler. Bunlar <span class="t13">uzay</span> zırhı elbiseleri."</p>

  <p>"Bana pek rahat görünmüyorlar," dedi Rincewind çabucak ve turisti kolundan yakaladı, "onun için de burda kalmanın hiç anlamı yok, eğer kıpırdarsan-"</p>

  <p>"Niye hep <span class="t13">panik</span> yapman gerekiyor?" dedi İkiçiçek huysuzca.</p>

  <p>"Çünkü gelecekteki hayatımın tamamı bir anda gözlerimin önüne geldi ve çok da kısa sürdü ve eğer şimdi kıpırdamazsan seni bırakıp gideceğim, çünkü biraz daha oyalanırsak bu elbiseleri giyelim diyeceksin ve-"</p>

  <p>Kapı açıldı.</p>

  <p>İki tane gürbüz genç adam odaya girdi. Her birinin üzerinde yalnızca yün bir pantolon vardı. Bir tanesi hâlâ bir havluyla kendini kuruluyordu seri hareketlerle. Hiç şaşkınlık belirtisi göstermeksizin iki kaçağa başlarıyla selam verdiler.</p>

  <p>İki adamdan uzun boylu olanı koltukların önündeki banklardan birine oturdu. Rincewind'e işaret edip şöyle dedi:</p>

  <p>"?Tyø yur åtl hø sooten gåtrunen?"</p>

  <p>İşte bu garipti, Rinewind kendisini Disk'in batı bölümlerindeki dillerin çoğu konusunda uzman saymasına rağmen, ilk defa kendisine Krullca bir şey söyleniyordu ve tek kelimesini bile anlamamıştı. İkiçiçek de anlamamıştı ama bu, onu öne çıkıp bir nefes almaktan alıkoyamadı.</p>

  <p>Disk'in çevresindeki gibi bir büyülü alandan geçen ışığın hızı oldukça yavaştı, uyum seviyesi daha düşük olan evrenlerde ise ses hızını pek aşmazdı. Fakat yine de, Rincewind'in beyninin bu gibi anlardaki halini saymazsak, buralarda görebileceğiniz en hızlı şeydi.</p>

  <p>Bir anda turistin kendi tuhaf lisan türünü konuşturmak üzere olduğunu fark etti, bu da kendi dilinde ağır ağır ve yüksek sesle konuşacağı anlamına geliyordu.</p>

  <p>Rincewind'in dirseği şimşek gibi arkaya fırladı ve İkiçiçek'in nefesini kesti. Minik adam acı ve şaşkınlık içinde başını kaldırıp bakınca Rincewind gözlerini yakaladı ve hayali bir dili ağzından çıkarıp hayali bir makasla kesti.</p>

  <p>İkinci tosbağanot -kaderleri kısa bir süre sonra Büyük A'Tuin'e doğru yola koyulmak olan adamların mesleği olduğu üzere- başım harita masasından kaldırıp hayretle izledi bunu. Büyük, kahraman alnı, konuşma gayretiyle kırıştı.</p>

  <p>"?Hør yu latruin nør ü?" dedi.</p>

  <p>Rincewind gülümsedi ve kafasını sallayıp İkiçiçek'i adamın üzerine doğru itti. Turistin, dikkatini aniden masada duran büyük pirinç bir teleskoba yönelttiğini görünce rahat bir nefes aldı içinden.</p>

  <p>"! Sooten ü!" emrini verdi oturan tosbağanot. Rincewind kafasını sallayıp gülümsedi ve büyük bakır kasklardan birini raftan alıp elinden geldiği kadar sert bir şekilde adamın kafasına indirdi. Tosbağanot yumuşak bir hırıltıyla öne doğru yığıldı.</p>

  <p>Diğer adam, İkiçiçek teleskopla amatörce ama etkili bir şekilde vurmadan önce şaşkın bir adım atabildi öne. Meslektaşının üzerine yığıldı.</p>

  <p>Rincewind ve İkiçiçek leşlerinin üzerinden birbirlerine baktılar.</p>

  <p>"İşte bu kadar!" dedi Rincewind. Bir çeşit yarışmayı kaybetmiş olduğunun farkındaydı, ama ne olduğundan tam emin olamıyordu. "Söyleme zahmetine girme. Dışarda biri bu iki herifin bir dakika içinde elbiseleri giymiş halde çıkmasını bekliyor. Sanırım bizi köle sandılar. Bunları perdelerin arkasına saklamama yardım et, sonra da, sonra da-"</p>

  <p>"-elbiseleri giysek iyi olur," dedi İkiçiçek, ikinci kaskı kaparak.</p>

  <p>"Evet," dedi Rincewind. "Biliyor musun, elbiseleri görür görmez eninde sonunda birini giyeceğimi <span class="t13">anlam</span><span class="t13">ı</span><span class="t13">ş</span><span class="t13">t</span><span class="t13">ı</span><span class="t13">m.</span> Nasıl anladığımı sorma -herhalde başımıza gelebilecek en kötü şey bu olduğundandır."</p>

  <p>"Eh,&nbsp; kaçma şansımızın olmadığını kendin söyledin," dedi İkiçiçek, bir elbisenin üst yansını kafasından geçirirken sesi duyulmaz oldu. "Ne olursa olsun kurban edilmekten iyidir."</p>

  <p>"Fırsat bulur bulmaz kaçıyoruz," dedi Rincewind. "Sakın başka fikirlere kapılma."</p>

  <p>Bir kolunu yırtarcasına elbiseye sokarken kafasını kaska vurdu. Yukarlarda birinin, kendisini izlediğini düşündü bir an.</p>

  <p>"Çok teşekkürler," dedi buruk bir sesle.</p>

  <p>Krull ülkesi ve şehrinin en ucunda altmış yetmiş bin kişilik yarım daire biçiminde bir amfitiyatro vardı. Arenanın yarım daire olmasının tek nedeni vardı, o da çok aşağılardaki Kıyışelale'den buharlaşan bulut denizini tepeden görmesiydi ve şu anda tamamıyla doluydu. Kalabalık artık yerinde duramıyordu. Çifte kurban ve büyük bronz uzay gemisinin fırlatılışını görmeye gelmişlerdi.</p>

  <p>Başastronom eliyle Fırlatmakontrol Ustası'nı yanına çağırdı.</p>

  <p>"Evet?" derken tüm bir öfke ve tehdit sözlüğünü sadece dört harfe sığdırmıştı. Fırlatmakontrol Ustası'nın beti benzi attı.</p>

  <p>"Haber yok, lordum," dedi Usta ve kırılgan bir parıltıyla ekledi, "fakat yüce efendimiz Garhartra'nın iyileştiğini duymaktan memnun olacaklardır."</p>

  <p>"İyileştiğine pişman olabilir," dedi Başastronom.</p>

  <p>"Evet, lordum."</p>

  <p>"Ne kadar zaman kaldı?"</p>

  <p>Fırlatmakontrol Ustası yükselen güneşe baktı.</p>

  <p>"Otuz dakika, yüce efendimiz. Ondan sonra Krull dönerek Büyük A'Tuin'in kuyruğundan uzaklaşmış olacak ve <span class="t13">Güçlü Gezgin</span> dönerek uzaklaşıp kaplumbağalararası boşluğa girme kaderine boyun eğecektir. Otomatik kontrolleri ayarladım bile, onun için de-"</p>

  <p>"Tamam, tamam," dedi Başastronom, eliyle Usta'yı uzaklaştırarak. "Fırlatma ilerlemeli. Rıhtımdaki gözetlemeye devam edin tabii. Rezil ikili yakalandığında onları bizzat idam etmekten büyük zevk duyacağım."</p>

  <p>"Emredersiniz, lordum. Eee-"</p>

  <p>Başastronom kaşlarını çattı. "Başka söyleyecek neyin var ki, be adam?"</p>

  <p>Fırlatmakontrolcü yutkundu. Bütün bunlar kendisine haksızlıktı, diplomattan çok becerikli bir büyücüydü, o yüzden de kimi daha akıllı beyinler haberi iletenin o olmasını sağlamışlardı.</p>

  <p>"Denizden bir canavar çıktı ve rıhtımdaki gemilere saldırıyor," dedi. "Oradan henüz gelen bir koşucu bildirdi."</p>

  <p>"Büyük bir canavar mı?" dedi Başastronom.</p>

  <p>"Pek sayılmaz, ancak görülmedik derecede yırtıcı olduğu söyleniyor, lordum."</p>

  <p>Krull ve Çevreçiti'nin hakimi bir an düşündü, sonra da omuzlarını silkti.</p>

  <p>"Deniz canavarlarla dolu," dedi. "En önemli özelliklerinden biridir bu. Hallettirin bu sorunu. Ve -Fırlatmakontrol Ustası?"</p>

  <p>"Lordum?"</p>

  <p>"Eğer daha fazla sinirlenirsem, hatırlarsınız iki kişi kurban edilecek, cömertliğim tutabilir ve bu sayıyı artırabilirim."</p>

  <p>"Emredersiniz lordum." Fırlatmakontrol Ustası yengeç gibi yan yan uzaklaştı ve despotun gözünün önünden uzaklaşınca rahatladı.</p>

  <p>Birkaç gün önce kalıbı parçalanarak kalıptan alınan boş bronz kabuğa artık hiç benzemeyen <span class="t13">Güçlü Gezgin,</span> arenanın ortasındaki ağaçtan bir kulenin tepesindeki beşiğinde duruyordu. Ön tarafında bir demiryolu Kenar'a doğru uzanıyordu ve orada aniden birkaç metre yükseliyordu.</p>

  <p><span class="t13">Güçlü Gezgin</span> gibi fırlatma rampasını da tasarlamış olan merhum Dactylos Altıngöz bu son rötuşun, sadece gemi uzun dalışına başladığında herhangi bir kayaya çarpmasın diye yapıldığını iddia etmişti. Belki de geminin, ray üzerindeki o küçük rampa nedeniyle som balığı gibi zıplayıp bulut denizinde kaybolmadan önce güneş ışığında teatral bir biçimde parlaması tamamen tesadüf eseriydi.</p>

  <p>Arenanın kenarından bir trompet gümbürtüsü yükseldi. Tosbağanotların onur nöbetçisi kalabalıktan yükselen büyük tezahürat eşliğinde ortaya çıktı. Ardından beyaz giysili seyyahlar gün ışığına adım attılar.</p>

  <p>Başastronom hemen bir şeylerin yanlış gittiğine uyandı. Mesela kahramanlar daima belli bir tarzda yürürlerdi. Kesinlikle badi badi yürümezlerdi ve tosbağanotlardan biri aynen öyle yürüyordu.</p>

  <p>Krull'un toplanmış insanlarının gürültüsü sağır ediciydi. Tosbağanotlar ve korumaları fırlatmanın başarısını garantilemek için Krull'un çok sayıdaki mezhebine mensup çeşitli büyücü ve rahipler için kurulmuş olan bir sürü sunağın arasından geçerek arenayı boydan boya kat ederken, Başastronom kaşlarını çattı. Grup arenanın zemininde yarı yola geldiğinde, beyni bir sonuca ulaşmıştı. Tosbağanotlar gemiye giden merdivenin ayağında dikilmeye kalmadan -isteksizliğin de ötesinde bir şeyler vardı tosbağanotlarda sanki?-Başastronom ayaklandı, sözleri kalabalığın gürültüsünde kayboldu. Kollarından biri öne fırladı ve geri geldi, parmakları geleneksel büyü yapma konumunda dramatik bir biçimde aralanmıştı ve standart büyü metinlerine aşina herhangi bir dudak okuyucu Vestcake'in Uçan Laneti'nin açılış sözcüklerini tanırdı ve sakıngan bir şekilde tabanları yağlardı.</p>

  <p>Yine de, son sözcükleri söylenmeden kaldı. Arenanın büyük kemerli girişinde büyük bir yaygara kopunca Başastronom hayret içinde döndü. Nöbetçiler gün ışığına kaçıyor ve sunakların arasında kıvrılarak süzülürken silahlarını fırlatıyor ya da tribünlere doğru korkulukların üzerinden atlıyorlardı.</p>

  <p>Arkalarında bir şey belirdi ve giriş civarındaki kalabalık boğuk tezahüratına son vererek yoldan çekilmek için sessiz ve kararlı bir telaşa kapıldı.</p>

  <p>O <span class="t13">bir</span> <span class="t13">ş</span><span class="t13">ey</span> yosunla kaplı alçak bir kubbeydi ve yavaşça ama meşum bir hedef güdüsüyle hareket ediyordu. Nöbetçinin biri yolunda durmaya ve mızrağını fırlatmaya yetecek denli dehşetini yendi, mızrak doğrudan yosunların arasına indi. Kalabalık tezahürata başladı ve kubbe ileri fırlayıp da adamı tamamen yutunca ölüm sessizliğine büründü.</p>

  <p>Başastronom, Vestcake'in ünlü Lanet'inin yarı oluşmuş şeklini keskin bir el hareketiyle dağıttı ve hızla repertuvarındaki en güçlü büyülerden birinin -Cehennem Ateşi Muammasının- sözlerini okudu.</p>

  <p>Büyünün karmaşık yazısını havada yazarken, oktarin alevi parmaklarının etrafında ve arasında dönerek süzüldü ve figüre doğru savurduğunda çığlıklar atarak arkasında mavi bir duman bıraktı.</p>

  <p>Tatmin edici bir patlama oldu ve damla damla bir alev berrak sabah göğüne yükseldi, yükselirken de etrafa yanan yosun parçacıkları saçtı. Bir duman ve buhar bulutu canavarı birkaç dakika gizledi ve dağıldığında kubbe tamamen yok olmuştu.</p>

  <p>Ancak yassı taşların üzerinde, içinde hâlâ için için yanan ketencik ve deniz yosunu öbekleri bulunan büyük, kararmış bir çember kaldı.</p>

  <p>Ve çemberin ortasında son derece sıradan, belki bir parça irice, ağaç bir sandık duruyordu. Alazlanmamıştı bile. Arenanın uzak ucundaki biri gülmeye henüz başlamıştı ki, sandık, bacaktan başka bir şey olamayacak düzinelerce şeyin üzerinde ayaklanıp yüzünü Başastronoma doğru çevirince kahkahası birden kesildi. Son derece sıradan belki bir parça irice ağaç bir sandığın herhalde çevirecek bir yüzü yoktur, fakat bunun yüzü açık bir biçimde dönüktü. Kahkaha atan adam nasıl bunu anladıysa, Başastronom da aynı şekilde dehşet içinde, bu son derece normal kutunun anlatılmaz bir biçimde gözlerini kıstığım fark etti.</p>

  <p>Kararlı bir şekilde ona doğru gelmeye başladı. Başastronom ürperdi.</p>

  <p><span class="t13">"Büyücüler!'</span> diye haykırdı. <span class="t13">"Büyücülerim ne</span><span class="t13">rede?'</span></p>

  <p>Arenanın etrafında soluk yüzlü adamlar sunakların gerisinden ve tribünlerin altından ortalığı dikizliyorlardı. İçlerinden cesur biri Başastronom'un sunumdaki ifadeyi görünce bir kolunu titrek bir biçimde kaldırıp acele tarafından bir yıldırım aşk etti. Tıslayarak sandığa doğru ilerledi ve tam ortasına çarparak beyaz bir kıvılcım sağnağına yol açtı.</p>

  <p>İşte bu, Krull'daki bütün büyücü, sihirbaz ve tılsıma tayfasının şevkle ayağa fırlayıp efendilerinin dehşetten fal taşı gibi açılmış gözlerinin önünde çaresiz beyinlerine ilk gelen tılsımı serbest bırakması için bir işaret oldu. Tılsımlar ıslıklar çalarak havada kıvrıldılar.</p>

  <p>Sandık çok geçmeden büyüyen bir büyülü parçacıklar bulutunun içinde gözden kayboldu, büyü zerreleri bükülen ve huzursuz eden şekillerde dalgalanıp şişerek sandığı sarıp sarmaladılar. Tılsımlar çığlıklar atarak birbiri ardından arbedeye katıldılar. Bir an önce sandığın bulunduğu yerdeki kaynaşan şeyden şimdi sekiz rengin sekizinden alev ve şimşek parçaları saçılıyordu ışıltılar içinde.</p>

  <p>Büyücüler Savaşı'ndan bu yana, bu kadar çok büyü, küçük bir alanda yoğunlaşmamıştı. Hava bile dalgalanıp parıldıyordu. Tılsım tılsıma çarpıp sekiyor, kısa yarılanma süreleri hem acayip hem de kontrolsüz olan kısa ömürlü tılsımlar yaratıyordu. Kabarıp inen kütlenin altındaki taşlar buruşup ayrılmaya başladılar. Aslında taşlardan biri tarif edilmemesi daha hayırlı bir şeye dönüştü ve kasvetli bir boyuta sıvıştı. Başka tuhaf yan etkiler kendilerini göstermeye başladılar. Küçük, kurşun küpler fırtınadan yağmur halinde dağılarak kabaran zeminde yuvarlandılar ve korkunç şekiller, abuk sabuk sesler çıkartarak müstehcen biçimler aldılar; dört kenarlı üçgenler ve iki uçlu daireler kısa bir süre görünüp sonra yine bumlayan ve erimiş taşlardan kaynayarak yükselmeye devam eden, çığlıklar atan kontrolsüz ve vahşi büyü kulesine katışıp Krull'un üzerine yağdılar. Büyücülerin çoğunun tılsım savurmayı kesip sıvışmalarının artık önemi kalmamıştı -şu anda o şey, Disk'in Kenarı'na yakın yerlerde hep en yoğun halinde bulunan oktarin parçacıkları seliyle besleniyordu. Krull adasının her yerinde bütün büyü girişimleri başarısız oluyordu, çünkü bölgede mevcut gücün tamamı bulutun içine emilmişti ve bulut şimdiden dört yüz metre yüksekliğe ulaşmış, beyin düğümleyen şekillere bürünüp seller halinde akıyordu; denizi yalayan merceklerinin üzerindeki su-korkakları çığlıklar içinde dalgalara çarpıyor, küçük şişelerindeki sihirli iksirler pis suya dönüşmüş, büyülü kılıçları erimiş, kınlarından damlıyordu.</p>

  <p>Fakat bunların hiçbiri, fırtınanın dibinde duran ve etrafındaki güç fırtınasının yoğunluğundan ayna parlaklığında görünen şeyin, Başastronom'a doğru sabit bir yürüme hızıyla ilerlemesini hiçbir şekilde engellemedi.</p>

  <p>Rincewind ve İkiçiçek, <span class="t13">Güçlü Gezgin'in</span> fırlatma kulesinin arkasındaki sığınaklarından olup biteni korku içinde izliyorlardı. Onur grubu silahlarını darma dağınık bir halde arkalarında bırakarak çoktan sırra kadem basmıştı.</p>

  <p>"Eh," diyerek iç geçirdi İkiçiçek sonunda, "gitti gider Sandık." Derin bir nefes aldı.</p>

  <p>"Sakın inanayım deme," dedi Rincewind. "Akıllı armut ağacı bilinen bütün büyü türlerine dayanıklıdır. Seni nereye gidersen git izlemek üzere yapılmıştır. Yani öldüğünde Cennet'e gidersen, en azından ahirette giyecek bir çift temiz çorabın olacak. Ama ben henüz ölmek istemiyorum, onun için de harekete geçelim, ne dersin?"</p>

  <p>"Nereye gidelim?" dedi İkiçiçek.</p>

  <p>Rincewind yerden bir tataryayı ve bir avuç dolusu ok aldı. "Burası olmasın da neresi olursa olsun," dedi.</p>

  <p>"Ya Sandık ne olacak?"</p>

  <p>"Merak etme. Yakınlardaki serbest büyünün tamamını tükettiğinde fırtına ölüp gidecektir."</p>

  <p>Aslında bu olmaya başlamıştı çoktan. Dalgalanan bulut hâlâ arenadan yükselip akıyordu, ama artık zayıf ve zararsız görünüyordu. Daha İkiçiçek bakarken belirsiz bir biçimde titreşmeye başlamıştı.</p>

  <p>Çok geçmeden soluk bir hayalete döndü. Neredeyse görünmez olan alevlerin arasından bastıbacak bir şekil halinde görülebiliyordu artık Sandık. Sandık'ın etrafındaki hızla soğuyan taşlar çatırdamaya ve buruşmaya başladılar.</p>

  <p>İkiçiçek yumuşak bir sesle Sandık'ına seslendi. İşkenceye uğramış yassı taşların üzerindeki duygusuz ilerleyişini durduran Sandık kulak kesildi; sonra da düzinelerce ayağını karmaşık bir şekilde oynatarak uzunlamasına döndü ve <span class="t13">Güçlü Gezgin'e do</span><span class="t13">ğ</span><span class="t13">ru</span> yöneldi. Rincewind ekşi bir suratla Sandık'ı izliyordu. Sandık elementsel bir yapıdaydı, kesinlikle beyni yoktu, sahibini tehdit eden her şeye karşı öldürücü bir tavır alıyordu ve Rincewind, Sandık'ın içinin dışıyla aynı zaman-mekân boyutuna oturduğundan pek emin değildi.</p>

  <p>"Çizik bile yok," dedi İkiçiçek neşeyle, Sandık gelip önüne kurulunca. Kapağı iterek kaldırdı.</p>

  <p>"İç çamaşırlarını değiştirmenin tam zamanı," diye hırladı Rincewind. "Bir dakika içinde bütün nöbetçiler ve rahipler geri dönecekler ve <span class="t13">k</span><span class="t13">ı</span><span class="t13">zg</span><span class="t13">ı</span><span class="t13">n</span> olacaklar, be adam!"</p>

  <p>"Su," diye mırıldandı İkiçiçek. "Kutunun tamamı suyla dolu!"</p>

  <p>Rincewind omzunun üzerinden baktı. Elbiselerden, para torbalarından, ya da turistin eşyalarından eser yoktu. Kutunun içi suyla doluydu.</p>

  <p>Birden bir dalga belirdi ve kenardan taştı. Taşlara çarptı, ama dağılacak yerde bir ayak şeklini almaya başladı. Görünmez bir kalıbı doldururcasına daha fazla su akarken, başka bir ayak ve bir çift bacağın alt yarısı izledi. Bir an sonra da deniz ifriti Tethis belirdi karşılarında, gözlerini kırpıştırarak.</p>

  <p>"Anlıyorum," dedi en sonunda. "Siz ikiniz. Sanırım şaşırmamalıyım."</p>

  <p>Şaşkın ifadelerini görmezden gelerek etrafına bakındı.</p>

  <p>"Bu şey gümbürtüyle sudan çıkarak beni yuttuğunda kulübemin önünde oturmuş günbatımını izliyordum," dedi. "Biraz tuhaf bulmuştum bunu. Burası da neresi?"</p>

  <p>"Krull," dedi Rincewind. Gözlerini dikip, şimdi kapanmış olan ve kendinden memnun görünmeyi başarabilen Sandık'a baktı. İnsanları yutmak sık sık yaptığı bir şeydi, ama kapak bir defa daha açılınca içinde İkiçiçek'in çamaşırlarından başka bir şey olmuyordu. Vahşi bir hareketle kapağı kaldırdı. İçinde İkiçiçek'in çamaşırlarından başka bir şey yoktu. Kupkuruydu.</p>

  <p>"Üstüme iyilik sağlık," dedi Tethis. Yukarı baktı.</p>

  <p>"Hey!" dedi. "Kenar'dan yollayacakları gemi bu değil mi? Değil mi? Kesin odur!"</p>

  <p>Bir ok vınlayarak göğsünü delip geçti, hafif bir şıpırtı duyuldu. Fark etmişe benzemiyordu. Rincewind fark etti. Arenanın kenarında askerler belirmeye başladı, bir bölümü de girişlerin etrafından içeriyi kolaçan ediyordu.</p>

  <p>Başka bir ok İkiçiçek'in arkasındaki kuleye çarpıp sekti. Bu mesafede okların şiddeti düşüktü, ama artması an meselesiydi...</p>

  <p>"Çabuk!" dedi İkiçiçek. "Gemiye! Ona nişan almaya cesaret edemezler!"</p>

  <p>"Bunu önereceğini <span class="t13">biliyordum,"</span> diye homurdandı Rincewind. "Kesinlikle <span class="t13">biliyordum?'</span></p>

  <p>Sandık'a doğru bir tekme nişanladı. Sandık bir iki santim geriledi ve tehditkâr bir şekilde kapağım açtı.</p>

  <p>Bir mızrak gökyüzünde kavis çizdi ve sihirbazın kulağının yanı başındaki ahşaba girip titreyerek durdu. Kısa bir çığlık atıp diğerlerinin ardından merdivenlere koyuldu.</p>

  <p><span class="t13">Güçlü Gezginin</span> belkemiği boyunca uzanan dar iskeleye çıktıklarında oklar etraflarında ıslık çalıyordu. Rincewind'in fazlaca bastırılmış olduğunu düşündüğü bir heyecanla yürüyen İkiçiçek önden gidiyordu.</p>

  <p>Geminin ortasının üzerinde, etrafında asma kilit köprüleri olan büyük, yuvarlak ve bronz bir kapak vardı. İfrit ve turist diz çökerek kilitler üzerinde çalışmaya koyuldular.</p>

  <p>Güçlü Gezgin'in <span class="t13">kalbinde, özenle tasarlanm</span><span class="t13">ı</span><span class="t13">ş</span> <span class="t13">bir kupaya çok yava</span><span class="t13">ş</span> <span class="t13">bir biçimde saatlerdir ince kum bo</span><span class="t13">ş</span><span class="t13">almaktayd</span><span class="t13">ı</span><span class="t13">. Art</span><span class="t13">ı</span><span class="t13">k kupa tam tam</span><span class="t13">ı</span><span class="t13">na ba</span><span class="t13">ş</span> <span class="t13">a</span><span class="t13">ş</span><span class="t13">a</span><span class="t13">ğı</span> <span class="t13">olacak ve dikkatle dengelenmi</span><span class="t13">ş</span> <span class="t13">bir a</span><span class="t13">ğı</span><span class="t13">rl</span><span class="t13">ığı</span> <span class="t13">oynatacak kadar dolmu</span><span class="t13">ş</span><span class="t13">tu. A</span><span class="t13">ğı</span><span class="t13">rl</span><span class="t13">ı</span><span class="t13">k yaylanarak savrulunca küçük karma</span><span class="t13">ş</span><span class="t13">ı</span><span class="t13">k bir düzene</span><span class="t13">ğ</span><span class="t13">in bir i</span><span class="t13">ğ</span><span class="t13">nesini çekti. Bir zincir hareket etmeye ba</span><span class="t13">ş</span><span class="t13">lad</span><span class="t13">ı</span><span class="t13">. Tlonk diye bir ses duyuldu...</span></p>

  <p>"O da neydi?" dedi Rincewind telaşlı bir sesle. Aşağıya baktı.</p>

  <p>Ok yağmuru dinmişti. Rahiplerden ve askerlerden oluşan kalabalık kıpırdamadan dikilip, gözlerini gemiye dikmiş bakıyorlardı. Ufak tefek, endişeli bir adam dirsekleriyle kalabalıkta yol açıp ilerledi ve bir şeyler haykırmaya başladı.</p>

  <p>"O da neydi?" dedi, kelebekli bir somunla uğraşmakta olan İkiçiçek.</p>

  <p>"Bir şey duydum sandım," dedi Rincewind. "Bakın," dedi, "eğer gitmemize izin vermezlerse buna zarar vermekle tehdit ederiz, tamam mı? Tek yapacağımız bu, değil mi?"</p>

  <p>"Olur," dedi İkiçiçek, belli belirsiz. Topukları üzerinde kaykılarak oturdu. "Tamamdır," dedi. "Artık uçmam gerekiyor."</p>

  <p>Beş on tane kaslı adam merdivenden gemiye tırmanıyordu. Rincewind aralarındaki iki tosbağanotu tanıdı. Ellerinde kılıçlar vardı.</p>

  <p>"Ben-" diye başladı.</p>

  <p>Gemi yalpaladı. Soma sonsuz bir yavaşlıkla raylar üzerinde ilerlemeye başladı.</p>

  <p>O kara dehşet anında Rincewind, İkiçiçek ve ifritin kapağı kaldırmayı başarmış olduklarını gördü. İçerdeki metal bir merdiven alttaki kabine iniyordu. İfrit kayboldu.</p>

  <p>"Dışarı çıkmalıyız," diye fısıldadı Rincewind. İkiçiçek yüzünde tuhaf, delice bir gülümsemeyle ona baktı. .</p>

  <p>"Yıldızlar," dedi turist. "Dünyalar. Dünyalarla dolu bütün bir kahrolasıca gökyüzü. Hiç kimsenin asla görmeyeceği yerler. Ben hariç tabii." Kabin ağzında ilerledi.</p>

  <p>"İyice kafayı yemişsin sen," dedi Rincewind, aynı zamanda gemi hızlanmaya başladığı için dengesini korumaya çalışıyordu. Tosbağanotlar-dan biri <span class="t13">Gezgin</span> ile kule arasındaki boşluğu atlayarak geçmeye kalkınca döndü, adam geminin eğimli yan tarafına düştü, bir an tutunacak bir yer için çırpındı, bulamayınca da tiz bir çığlıkla düşerek uzaklaştı.</p>

  <p><span class="t13">Gezgin</span> artık epey hızlanmıştı. Rincewind İkiçiçek'in kafasının yanında güneşin aydınlattığı bulut denizini ve onun üzerinde gösterir ama vermez bir şekilde uçuşan, aptalları o fazladan adımı atmaya çağıran aşılmaz Kenarkuşağı'nı görebiliyordu...</p>

  <p>Son bir umutla fırlatma rampasının yere daha yakın bölümlerine tırmanan ve gemiyi Kenar'ın üzerinde yok olmadan önce raydan çıkarmak için koca bir kalası delice bir gayretle ve kol gücüyle rayların üzerine çıkaran bir grup adamı da gördü. Tekerlekler kalasa çarptı, ama tek etkisi geminin sarsılması, İkiçiçek'in merdiveni tutan elinin ayrılıp kabine düşmesi ve kabin kapağının, yerine oturan bir düzine özenli işçilikle yapılmış küçük sürgünün çıkardığı korkunç gürültüyle inip kapanması oldu. Rincewind ileri atıldı ve sızlanarak sürgülerle uğraşmaya koyuldu.</p>

  <p>Bulut denizi artık çok daha yakınlaşmıştı. Arenaya kayalık bir çeper oluşturan Kenar'ın kendisi ise ürpertici bir yakınlıktaydı.</p>

  <p>Rincewind ayağa kalktı. Artık yapılacak tek bir şey vardı, o da onu yaptı. Geminin alt düzeneği küçük rampaya çarparak gemiyi som balığı misali parıltılar içinde Kenar'ın üzerinden gökyüzüne fırlatınca kör bir paniğe kapıldı.</p>

  <p>Birkaç saniye sonra minik ayakların gümbürtüsü duyuldu ve Sandık, ayaklarını hâlâ kararlı bir şekilde pompalar halde dünyanın kenarını aşarak Evren'in içine daldı.</p>

  <p class="p0"><span class="t8">* * *</span></p>

  <p class="p1">Rincewind uyandı ve titredi. Soğuktan buz kesilmişti.</p>

  <p>Demek böyle oluyor, diye düşündü. Ölünce soğuk, nemli, puslu dondurucu bir yere gidiyorsun. Cehennem, Ölüm'ün yaslı ruhlarının kederli bataklıklarda sonsuza kadar kol gezdiği, ceset ışıklarının düzensiz bir biçimde titreştiği yer -biraz bekle...</p>

  <p>Herhalde Cehennem bu kadar rahatsız değildi? Gerçekten de çok rahatsızdı Rincewind. Sırtında bir dalın battığı yer ağrıyor, bacakları ve kollarında ince dalların yırttığı yerler acıyordu, kafasındaki hisse bakılacak olursa sert bir şey çarpalı çok olmamıştı. Eğer burası Cehennemse bütün bunlar kesinlikle cehennem azabıydı -dur biraz...</p>

  <p>Ağaç. Beyninin derinlerinden yükselen kelimeye yoğunlaştı, kulaklarındaki zırıltı ve gözlerinin önünde yanıp sönen ışıklar düşünülecek olursa beklenmedik bir başarıydı bu. Ağaç. Odundan şey. İşte oldu. Dallar ve ince dallar ve şeyler. Ve içinde yatan Rincewind. Ağaç. Sırılsıklam. Her tarafta soğuk beyaz bulutlar. Aşağıda da. İşte burası tuhaftı.</p>

  <p>Yaşıyordu ve Kıyışelale denen köpüklü beyaz duvardan uzanan bir kayadaki bir yarıkta büyüyen ufak bir diken ağacında yara bere içinde yatıyordu. Bu gerçek, buzlu bir çekiç gibi inmişti tepesine. Ürperdi. Ağaçtan uyaran bir çatırtı geldi.</p>

  <p>Mavi ve bulanık bir şey hızla yanından geçip kısa bir süre gürleyen sulara daldı ve pır pır ederek geri dönüp Rincewind'in kafasının yakınında bir dala kondu. Mavi ve yeşil tüylerden oluşan bir sorgucu olan küçük bir kuştu. Şelale'den kaptığı küçük gümüş rengi bir balığı yutarken meraklı gözlerle Rincewind'i süzdü.</p>

  <p>Rincewind etrafta aynı türden bir sürü kuş olduğunu fark etti.</p>

  <p>Süzülerek ok gibi fırlayıp suyun üzerine dalışa geçiyorlar ve içlerinden biri ara sıra şelaleden talihsiz bir lokma kapınca fazladan bir sorguçluk köpük çıkarıyordu. Beş on tanesi ağaca tünemişti. Mücevher misali parıldıyorlardı. Rincewind'in ağzı hayranlıktan açık kalmıştı.</p>

  <p>Aslında, kıyıbalıkçıllarını gören ilk insandı, bu minik yaratıklar evrimleşerek Disk'te bile eşi benzeri olmayan bir hayat tarzı geliştirmişlerdi. Krullular Çevreçiti'ni inşa etmeden uzun süre önce kıyıbalıkçılları yaşamlarını sürdürebilmek için dünyanın kenarında devriye gezme konusunda kendi etkin yöntemlerini geliştirmişlerdi.</p>

  <p>Rincewind'den rahatsız olmuşa benzemiyorlardı. Kısa bir an ama kanını donduran bir şekilde hayatının kalanını bu ağaçta çiğ kuş ve kuşların yanından geçerken kapabildiği balıkları yiyerek geçirişi geldi gözlerinin önüne.</p>

  <p>Ağaç belirgin bir biçimde kıpırdadı. Rincewind arkaya doğru kaydığını fark edince inledi, ama bir dalı yakalamayı başardı. Ne var ki er ya da geç uykuya dalacaktı...</p>

  <p>Manzara çok hafif değişti, gökyüzü uçuk bir mora büründü. Uzun boylu, kara pelerinli bir figür ağacın hemen yanında havada dikiliyordu. Bir elinde tırpan vardı. Yüzü kukuletanın gölgelerinde gizlenmişti.</p>

  <p>SENİ ALMAYA GELDİM, dedi görünmez ağız, bir balinanın kalp atışı kadar ağır tonlarla.</p>

  <p>Ağacın gövdesi şikâyet eden bir çatırtı daha çıkardı ve bir kök kayadan kopunca bir çakıl taşı Rincewind'in kaskına çarpıp sekti.</p>

  <p>Sihirbazların ruhlarını biçmek için daima Ölüm'ün Kendisi bizzat gelirdi.</p>

  <p>"Ölüm nedenim ne olacak?" dedi Rincewind.</p>

  <p>Uzun boylu figür tereddüt etti.</p>

  <p>PARDON? dedi.</p>

  <p>"Şey, herhangi bir yerimi kırmadım, boğulmadım da, öyleyse hangi sebepten dolayı ölmek üzereyim? İnsan durup dururken Ölüm tarafından öldürülmez; bir nedeni olmak zorunda," dedi Rincewind. Artık korkmayışına son derece şaşırmıştı. Hayatında ilk defa korkmuyordu. Ne yazık ki, bu deneyim uzun sürecek gibi görünmüyordu.</p>

  <p>Ölüm bir sonuca varmışa benziyordu.</p>

  <p>DEHŞETTEN ÖLEBİLİRSİN, dedi kukuleta. Seste hâlâ mezarlık tınısı vardı, ama hafif bir belirsizlikle titriyordu.</p>

  <p>"İşe yaramaz," dedi Rincewind, memnun bir ifadeyle.</p>

  <p>BİR SEBEP OLMASI GEREKMİYOR, dedi Ölüm, SENİ ÖYLECE ÖLDÜREBİLİRİM.</p>

  <p>"Hey, bunu yapamazsın! Cinayet olur bu!"</p>

  <p>Kukuletalı figür derin bir iç geçirdi ve kukuletasını kaldırdı. Rincewind, beklediği sırıtan Ölüm'ün kafası yerine karşısında endişeli sözüm ona bir iblisin soluk ve hafif şeffaf suratını buldu.</p>

  <p>"Bu işi biraz yüzüme gözüme bulaştırdım galiba?" dedi bıkkın bir sesle.</p>

  <p>"Sen Ölüm değilsin! Kimsin sen?" diye bağırdı Rincewind.</p>

  <p>"Sıraca."</p>

  <p><span class="t13">"S</span><span class="t13">ı</span><span class="t13">raca</span> mı?"</p>

  <p>"Ölüm gelemedi," dedi iblis sefil bir ifadeyle. "Pseudopolis'te büyük bir veba salgını var. Gidip sokaklarda kol gezmek zorundaydı. Onun için de beni gönderdi."</p>

  <p>"Hiç kimse sıracadan ölmez! Haklanın var benim. Ben bir büyücüyüm!"</p>

  <p>"Tamam, tamam. Bu benim için büyük fırsattı," dedi Sıraca, "ama olaya şöyle bak -eğer sana bu tırpanla vurursam, aynen Ölüm vurmuş gibi öleceksin. Kimin haberi olacak ki?"</p>

  <p>"Benim haberim olacak!" diye atıldı Rincewind.</p>

  <p>"Haberin olmaz. Ölürsün," dedi Sıraca mantıklı bir biçimde.</p>

  <p>"Çek arabanı," dedi Rincewind.</p>

  <p>"İyi tamam da," dedi iblis, tırpanını kaldırarak, "niye olaya benim açımdan bakmayı denemiyorsun? Bunun benim için önemi büyük ve kabul etmelisin ki, senin hayatın o kadar muhteşem değil. Yeniden doğuş daha güzele gidiştir yalnızca -ah."</p>

  <p>Eli hızla ağzına gitti, ama Rincewind titreyen bir parmağını üzerine doğrultmuştu bile.</p>

  <p>"Yeniden doğuş!" dedi heyecanla. "Demek ki mistiklerin söyledikleri doğruymuş!"</p>

  <p>"Hiçbir şeyi kabul etmiyorum," dedi Sıraca haşin bir sesle. "Dilim sürçtü. Şimdi -kendi rızanla güzel güzel ölecek misin yoksa ölmeyecek misin?"</p>

  <p>"Hayır," dedi Rincewind.</p>

  <p>"Keyfin bilir," yanıtını verdi iblis. Tırpanı havaya kaldırdı. Tırpan oldukça profesyonel bir biçimde ıslık çalarak indi, ama Rincewind orada değildi. İşin aslı şu ki, birkaç metre aşağıdaydı ve mesafe giderek açılıyordu, çünkü dal kırılmak ve onu yıldızlararası boşlukta ara verdiği yolculuğuna göndermek için o anı seçmişti.</p>

  <p>"Geri dön!" diye bağırdı iblis.</p>

  <p>Rincewind cevap vermedi. Hızla akan havada göbek üstü uzanmış, şimdiden seyrekleşen bulutlara bakıyordu.</p>

  <p>Bulutlar yok oldular.</p>

  <p>Aşağılarda bütün Evren titreyerek parıldadı Rincewind'e. Devasa, düşüncelere dalmış ve kraterlerle çopurlanmış Büyük A'Tuin oradaydı. Minik Disk ayı oradaydı. <span class="t13">Güçlü Gezgin'den</span> başka bir şey olamayacak uzak bir parıltı vardı. Ve bütün yıldızlar vardı, siyah kadifeye serpilmiş elektrikli elmaslar misali muhteşem yıldızlar, en korkusuzları baştan çıkaran ve sonunda kendilerine doğru çağıran yıldızlar...</p>

  <p>Tüm Yaradılış Rincewind'in gelip içine düşmesini bekliyordu.</p>

  <p>O da öyle yaptı.</p>

  <p>Görünüşe göre başka seçenek yoktu.</p>

  <p class="p1">&nbsp;</p>

  <p class="p4"><span class="t18">S O N</span></p>

  <p class="p5"><span class="t19">&nbsp;</span></p>
</body>
</html>
