<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center; font-style: italic; font-weight: bold; font-size: 150%;" title="3. Halktan Bir Adam"><br /></h3>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%">Halktan Bir Adam</p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-weight:normal;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-weight:normal;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-weight:normal;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-weight:normal;font-size:117%">STSE</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-weight:normal;font-size:117%"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">DEVASA sulama tankının kenarında babasının yanında oturuyordu. Ateş rengi kanatlar süzülerek yükseldi ve alacakaranlık havanın içine daldı, Titrek halkalar büyüdü, birbirlerine geçti ve suyun sakin yüzeyinde solup gitti. "Suyu öyle hareket ettiren ne?" diye sordu yavaşça, çünkü bu gizemli bir şeydi; babası da yavaşça cevap verdi: "Orası su içerken arahaların değdikleri yer." O zaman, her halkanın merkezinin bir arzu, bir susuzluk olduğunu anladı. Sonra eve dönme zamanı geldi; oğlan babasının önünden koşarken, akşam karanlığı içinde yüksek, parlak pencereli kasabaya doğru uçan bir arahaymış numarası yapıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adı, Mattinyehedarheddyuragamuruskets Havzhiva'ydı. <span style="font-style:italic">Havzhiva</span>, etrafını bir çizgi halinde dolanan kuvarz bir halkası bulunan küçük bir taş olan "halkalı necef taşı" anlamına geliyordu. Stse halkı taşlar ve adlar konusunda oldukça titizdir. Gök, Öteki Gök ve Statik Karışım soyundan gelen oğlanlara geleneksel olarak taş veya cesaret, sabır, nezaket gibi erkekçe cazibesi olan adlar verilirdi. Yehedarhed ailesi, aile ve soy bakımından güçlü, gelenekçi bir aileydi. "Halkının kim olduğunu bilirsen, kim olduğunu bilirsin," derdi Havzhiva'nın babası Granit. Babalık sorumluluğunu ciddiye alan iyi yürekli, sessiz bir adamdı, sık sık özdeyişlerle konuşurdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Granit, Havzhiva'nın annesinin kardeşiydi tabii ki; baba dediğiniz şey de buydu. Annesinin Havzhiva'ya gebe kalmasında yardımcı olan adam bir çiftlikte yaşıyordu; bazen kasabada olduğu zamanlarda, bir selam vermek için uğrardı. Havzhiva'nın annesi Güneşin Mirasçısı'ydı. Bazen Havzhiva, babası kendisinden sadece altı yaş büyük olan ve onunla bir ağabey gibi oynayan kuzeni Sarısabır'a gıpta ediyordu. Bazen anneleri önemsiz kişiler olan çocuklara gıpta ediyordu. Havzhiva'nın annesi hep ya oruçta olurdu, ya dans veya seyahat ederdi; kocası yoktu ve nadiren evde uyurdu. Onunla birlikte olmak çok heyecan vericiydi ama çok zordu. Onunla birlikte olduğu zamanlarda önemli olmak zorundaydı. Babasından, ısrarcı olmayan büyükannesinden, büyükannesinin kız kardeşi Kış Dansı Bekçisinden, Kış Dansı Bekçisi'nin kocasından ve o sırada onları ziyarete gelmiş, başka çiftliklerde ve diğer pueblolarda oturan herhangi Öbür Gök akrabalarından başka kimse yokken evde bulunmak, her zaman için çok daha rahatlatıcıydı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Stse'de sadece iki Öbür Gök sülalesi vardı; üstelik Yehedarhedler, Doyefaradlardan daha konukseverdi, o yüzden de bütün akrabalar gelip onlarda kalırdı. Eğer misafirleri çiftlikten bir şeyler getirmeseydi ve Tovo, Güneş'in Mirasçısı olmasaydı masrafı karşılamaları zor olurdu. Annesi, diğer pueblolarda ayinleri öğrettiği, icra ettiği ve protokolü ayarladığı için iyi para alıyordu. Bütün kazandığını, bu paranın hepsini akrabalarına, merasimlere, bayramlara, şenliklere ve cenazelere harcayan ailesine veriyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Zenginlik duramaz," dedi Granit Havzhiva'ya. "Devam etmesi gerekir. Devridaim eden kan gibi. Eğer alıkoyarsan, durur — bu bir kalp krizidir. Ölürsün."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hezhe—yaşlı—adam ölecek mi?" diye sordu oğlan. Yaşlı Hezhe ayinlere veya akrabalarına hiç para harcamazdı; ve Havzhiva da dikkatli bir çocuktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," diye cevap verdi babası. "Onun arahası öldü bile."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Araha neşedir; onurdur; insanın cinsiyetinin, yani erkekliğinin ya da kadınlığının özel niteliğidir; cömertliktir; iyi yiyecek veya şarabın lezzetidir.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu aynı zamanda, Havzhiva'nın sulama göletlerinde su içmeye geldiğini gördüğü, akşamları kararan suyun üzerine minik alevler gibi fırlayan, sorguçlu, ateş renkli, hızlı uçan bir memelinin de adıydı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Stse, büyük güney kıtasının ana karasından, milyonlarca su kuşunun toplanıp çiftleştiği ve yuvaladığı bataklıklar ile gelgitlerin yarattığı bataklık alanlarla ayrılmış bir ada sayılır. Kara tarafında muazzam bir köprünün kalıntıları; kasabanın rıhtımının ve dalgakıranının temelinde ise başka bir yıkıntının parçaları görülebilir. Diğer çağların engin eserleri bütün Hain üzerinde hak iddia eder; Hainliler için ise manzaranın geri kalanından ne daha fazla, ne de daha az kutsal veya ilginçtir. Annesinin ana karaya yelken açmasını seyretmek için rıhtımda duran çocuk, kayıklar ve uçucular varken neden zahmet edip de köprü kurduklarını merak ederdi. Yürümeyi seviyorlardı herhalde, diye düşündü. Ben bir tekneyle yelken açmayı tercih ederim. Ya da uçmayı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fakat gümüş uçucular Stse üzerinden uçuyor, inmiyor, tarihçilerin yaşadığı bir yerden başka bir yere gidiyordu. Stse limanına bir sürü gemi gidip geliyordu ama onun soyundan gelenler bunlara binmiyordu. Onlar Stse Pueblosu'nda yaşıyor ve kendi halklarının ve soylarının yaptığı şeyleri yapıyorlardı. Halkın öğrenmesi icap eden şeyleri öğreniyor ve kendi bilgilerini yaşıyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İnsanlar, insan olmayı öğrenmek zorundadır," dedi babası. "Denizkabuğu'nun bebeğine bak. Durmadan 'Öğretin bana! Öğretin bana!' diyor."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Stse dilinde "öğretin bana","<span style="font-style:italic">aowa</span>" diye söylenir.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bazen de bebek, 'ıngaaaa,' diyor," diye gözlemini belirtti Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Granit başıyla onayladı. "Henüz insan kelimelerini doğru dürüst söyleyemiyor," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O kış Havzhiva bebeğin etrafından ayrılmayarak ona insan kelimeleri söylemeyi öğretti. Bebek, annesi, babası ve babasının karısıyla onları ziyarete gelen Etsahin akrabalarından biriydi, kuzeninin kızı. Tombiş, uysal, her şeye bakan bebeğe sabırla "baba," ve "gogo" derken ailesi Havzhiva'yı takdirle izliyordu. Bir kız kardeşi olmadığı ve bu yüzden de hiçbir zaman baba olamayacağı halde, eğer bu ciddiyetle eğitim konusunu incelemeye devam ederse, annesinin bir erkek kardeşi olmayan bir bebeğin üvey babalığını alma şerefine sahip olabilirdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Aynı zamanda okulda ve tapınakta da eğitimine devam ediyor, dans ve futbolun yerel bir çeşidinin derslerini alıyordu. Ciddi bir öğrenciydi. Futbolda iyiydi ama İyan İyan isimli (bu Gömülü Kablo kızları için geleneksel bir isimdi, bir deniz kuşu ismiydi) bir Gömülü Kablo kızı olan en iyi arkadaşı kadar değil. On iki yaşına gelinceye kadar kızlar ile oğlanlar birlikte ve aynı şekilde eğitilirdi. İyan İyan çocuk futbol takımının en iyi oyuncusuydu. Onu oyunun bir yarısında bir takıma, bir yarısında da diğerine verirlerdi ki skor eşitlensin; böylece kimse eve yemeğe kötü bir yenilgi veya ezici galibiyetle gitmezdi. Kızın avantajlarından biri boyunun daha erken uzamasıydı ama başarısının çoğu katıksız beceriydi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tapmakta çalışacak mısın?" diye sordu Havzhiva'ya, kızın evinin taraçasında oturmuş, her on bir yılda bir kutlanan Olağandışı Tanrıların Kabulü'nün ilk gününü seyrederlerken. Henüz olağandışı bir şey vuku bulmuyordu; ayrıca amplifikatörler de doğru dürüst çalışmıyor, böylece meydandaki müzik sesi az ve cızırtlı çıkıyordu. İki çocuk ayaklarını sallaya sallaya yavaşça konuşuyorlardı. "Hayır, sanırım babamdan dokumacılık öğreneceğim," dedi oğlan.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ne şanslısın. Neden sadece aptal oğlanlar dokuma tezgâhını kullanır?" Bu, cevap beklenilen bir soru değildi ve Havzhiva da hiç kulak asmadı. Kadınlar dokumacı olmazdı. Erkekler tuğla örmezdi. Öbür Gök halkı tekne kullanmıyor ama elektrikli aletleri tamir ediyordu. Gömülü Kablo halkı hayvanları hadım etmezdi ama jeneratör bakımı yaparlardı. İnsanın yapabileceği ve yapamayacağı işler vardı; insan bunu halk için yapardı ve halk da bunu insan için. Ergenlik çağına geldikleri için İyan İyan ile Havzhiva ilk meslekleri için ilk seçimlerini yapıyorlardı. Zamanının büyük bir bölümünü büyükler futbol takımının alacağı belli de olsa, İyan İyan ev inşası ve tamiri konusunda çıraklığı seçmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Küresel gümüşsü biri, örümceksi bacaklarıyla, uzun sıçrayışlarla ve yere her değdiğinde kıvılcımlar saça saça caddeden aşağıya doğru gelmeye başladı. Yüzlerinde uzun beyaz maskeler olan kırmızılar içindeki altı kişi arkasından bağırıp, benekli fasulyeler atarak peşisıra koşuyordu. Havzhiva ile İyan İyan da bağrışmalara katılarak, taraçadan boyunlarını uzatıp örümceksi kişinin köşeyi dönüp meydana doğru zıplayışını seyrettiler. Her ikisi de bu Olağandışı Tanrı'nın Gök sülalesinden genç bir adam olan, erişkin futbol takımının kalecisi Chert olduğunu biliyorlardı; aynı zamanda ikisi de bunun ilahi varlığın bir tezahürü olduğunu da biliyordu. Zarstsa ya da başka bir değişle Yıldırım Topu isimli bir tanrı merasim için kasabaya gelebilmek amacıyla Chert'i kullanmış ve korku, övgü tezahüratı ve doğurganlık sağanağı altında zıplaya zıplaya caddeden aşağıya gitmişti. Bu manzara karşısında eğlenerek tanrının kostümü, zıplaması, havai fişeklerin niceliği hakkında zekice sayılabilecek bazı tenkitlerde bulunmuşlar; olayların garipliğinden ve gücünden huşu içinde kalmışlardı. Tanrı geçip gittikten sonra bir süre bir şey söylemeyerek taraçanın sisli güneş ışığı altınla hülyalı hülyalı oturdular. Onlar günlük tanrılar arasında yaşayan çocuklardı. Şimdi ise olağandışı tanrılardan birini görmüşlerdi. Memnundular. Çok geçmeden bir tane daha gelecekti. Tanrılar için zaman bir hiçti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">On beş yaşında Havzhiva ile İyan İyan birlikte tanrılaştılar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Stse halkı on iki ile on beş yaşları arasında ihtiyatla izlenir; eğer evin, ailenin, sülalenin, halkın bir çocuğu zamanından önce ve merasimsiz varlık değiştirirse büyük bir hüzün ve derin, geçmeyen bir utanç yaşanır. Bekâret, öyle dikkatsizce bırakılmayacak kutsal bir medeni haldir; cinsel faaliyet ise dikkatsizce yüklenilemeyecek kadar kutsal bir mevki. Oğlan çocuklarının mastürbasyon yapıp bazı eşcinsel deneyimler —deneyim ama eşcinsel çiftleşme değil— edinebileceği düşünülür; ergenlik çağında çiftleşen oğlan çocukları ile bir kızla yalnız kalmaya çalıştığından kuşkulanılan oğlanlara yaşlı erkekler tarafından bitmek tükenmek bilmeyen nutuklar çekilir, bunlar rahat bırakılmaz, kızdırılır. Her iki cinsin bakir bireyine cinsel yönden ileri giden hareketlerde bulunan erişkin bir erkeğin profesyonel mevkii, dini hizmetleri ve ev hakkı, ceza olarak elinden alınır.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Varlık değiştirmek zaman alır. Oğlanlara ve kızlara, Hain fizyolojisine göre kişisel bir karar olan doğurganlıklarını tanıma ve denetim altında tutmaları öğretilir. Gebelik rasgele olmaz: İfa edilir. Eğer hem kadın, hem erkek bunu seçmemişse meydana gelmez. On üç yaşındayken oğlanlara kendi iradeleriyle etkili sperm salma teknikleri öğretilmeye başlanır. Oğlanlar hiçbir zaman gerçekten cezalandırılmasalar da dersler uyarı, tehdit, azarlama doludur. Bir iki yıl sonra sırada, bir eşik merasimi yani korku verici, resmi, son derece gizli ve özellikle erkekçe olan, elde edilen başarıyı ölçen bir seri sınav vardır. Bu sınavları vermek tabiidir ki, müthiş bir gurur meselesidir; yine de Havzhiva, birçok oğlan gibi, varlık değiştirme merasimlerinin sonuna geldiğinde çok endişeliydi ama korkusunu asık yüzlü bir kayıtsızlığın gerisine gizliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kızlar başka türlü bir eğitim alır. Stse halkı, kadınların doğurganlık döngüsünün ne zaman ve nasıl gebe kalacağını anlamasını kolaylaştırdığına inanır ve bu yüzden eğitim de kolay olur. Kızların eşik merasimi bir kutlama gibidir, utanç yerine övgü içerir, korku yerine beklentileri uyandırır. Kadınlar onlara yıllarca, uygulamalı derslerle, erkeklerin ne istediğini, onların kendilerini önemli hissetmelerini sağlamayı, onlara bir kadının ne beklediğini göstermeyi anlatırlar. Bu eğitim sırasında kızların çoğu birbirleriyle alıştırma yapsalar olmaz mı diye sorup, azar işitirler, nutuk dinlerler. Hayır, bunu yapamazlar. Bir kez hal değiştirdikten sonra istediklerini yapabilirler ama herkes bir kez "iki aşamalı kapıdan" geçmelidir.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yetkili kişiler pueblo ve çiftliklerinde yaşayan, on beş yaşına varmış kız ve oğlan sayısını eşitledikleri zaman varlık değiştirme merasimleri yapılır. Genellikle sayıyı eşitlemek, ya da sülaleyi doğru bir biçimde eşleyebilmek için, irtibat içinde oldukları başka pueblolardan birinden bir kız veya oğlan çocuk ödünç almak zorunda kalırlar. Yüzleri mükemmel bir biçimde maskelenmiş ve kostümler giydirilmiş katılımcılar sessizce meydanda bütün gün dans edip şereflendirilir; evde ise merasim için takdis edilirler; akşam sessizce törensel bir yemek yerler; sonra maskeli sessiz merasimciler tarafından çift çift götürülürler. Birçoğu maskelerini çıkartmaz, korku ve tevazularını o kutsal isimsizlik içinde gizler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Öbür Gök halkı sadece Özgün ve Gömülü Kablo ile cinsel ilişkide bulunabildikleri ve grupta bu sülalelere mensup sadece İyan İyan ile Havzhiva olduğu için, kendilerinin çiftleşeceğini biliyorlardı. Dans başlar başlamaz birbirlerini tanıdılar. Takdis edilmiş odada yalnız kaldıklarında hemen maskelerini çıkarttılar. Göz göze geldiler. Bakışlarını çevirdiler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Geçen son birkaç yılda çoğunlukla, son birkaç ayda ise tamamen birbirlerinden ayrı tutulmuşlardı. Havzhiva da uzamaya başlamış, neredeyse kızın boyuna gelmişti. Her ikisi de bir yabancı görüyordu karşında. Terbiye ve ciddiyetle birbirlerine yaklaştılar, her ikisinin de aklında, "Hadi şunu bitirelim," vardı. Böylece değdiler birbirlerine ve tanrı —yani onların kapısı oldukları o tanrı, sözcüğü oldukları anlam— içlerine girip Havzhiva ile İyan İyan oldu. Önce biçimsiz bir tanrıydı, sakardı ama gittikçe mutlu biri olmaya başladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ertesi gün kutsanmış evden ayrıldıklarında birlikte İyan İyan'ın evine gittiler. "Havzhiva burada yaşayacak," dedi İyan İyan, kadınların hakkı olduğu üzre. Ailesindeki herkes oğlanı memnuniyetle karşıladı, hiçbiri şaşırmış görünmüyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Büyükannesinin evinden giysilerini almaya gittiğinde, kimse hayret etmemiş gibiydi, herkes onu kutladı, Etsahin'li yaşlı bir kadın olan kuzenlerinden biri onu utandıran birkaç şaka yaptı, babası, "Artık bu evin bir erkeğisin, akşam yemeği için geri gel," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Böylece İyan İyan'ın evinde uyudu, sabah kahvaltısını orada etti, yemeği kendi evinde yedi, günlük giysilerini kızın evinde bulundurdu, dans giysilerini kendi evinde tuttu; artık zamanının çoğunu motorlu eksiz halı dokuması ve kâinatın doğası ile ilgili eğitime ayırıyordu. İyan İyan ile birlikte erişkin futbol takımında oynuyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Annesini daha sık görmeye başladı çünkü on yedi yaşına bastığında annesi onun Güneş esaslarını, ticaret ayinleri protokollerini, Stse'deki çiftçilerle dürüstçe değiş-tokuş yapıp, sülalenin diğer puebloları ve yabancılarla pazarlık yapmayı öğrenmek isteyip istemediğini sordu. Ayinler âdetlerle, protokoller uygulamayla öğrenilirdi. Havzhiva annesiyle birlikte pazara, civardaki çiftliklere, körfezi geçerek ana karadaki pueblolara gitti. Dokuma onu huzursuz etmeye başlamıştı; bütün aklını desenlerle dolduruyor başka bir şeye yer bırakmıyordu. Yolculuk etmeyi memnuniyetle karşılamıştı, iş ilginçti, Tovo'nun otoritesini, zekâsını, taktiklerini takdir ediyordu. Bir alışveriş etrafında manevra yapan Güneş insanlarını, yaşlı bir grup taciri ve annesini dinlemek bile başlı başına bir eğitimdi. Kadın oğlanı zorlamıyordu; bu görüşmelerde oğlan çok az rol oynuyordu. Güneş esaslarını öğrenmek yıllar aldığı ve önünde eğitilecek ondan daha büyük insanlar olduğu için eğitim karmaşık bir işti. Ama kadın oğlandan memnundu. "Sende ikna etme kabiliyeti var," dedi bir akşamüstü bir yandan altın rengi sular üzerinden eve doğru gider, bir yandan da Stse damlarının pus ile kavuşmakta olan güneşin ışıkları arasından biçimlenmesini seyrederlerken. "Eğer istersen Güneş'in vârisi olabilirsin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İstiyor muyum? diye düşündü. İçinde bir tepki yoktu ama çözemediği bir kararma veya yumuşama hissi vardı. İşi sevdiğini biliyordu. Desenleri kapalı değildi. Onu Stse dışına, yabancıların arasına çıkartmıştı ve bundan hoşlanıyordu. Nasıl yapılacağını bilmediği bir şeyi yapmak için bir şey kazandırıyordu bu insana, o da bundan hoşlanıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Eskiden babanla yaşayan kadın ziyarete geliyor," dedi Tovo.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva düşündü. Granit hiç evlenmemişti. Granit'ten olma çocukları doğuran kadınların ikisi de Stse'de yaşıyordu ve hep de orada yaşamışlardı. Bir şey sormadı, kibar bir sessizlik insanın bir şey anlamadığını belirtmenin olgun bir yoluydu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gençtiler. Çocuk olmadı," dedi annesi. "Ondan sonra kadın gitti. Tarihçi oldu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ha," dedi Havzhiva saf, boş bir hayretle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tarihçi olmuş birini hiç duymamıştı. O güne kadar aklına bir insanın, sonradan nasıl Stse olabileceği gelmediyse, tarihçi olabileceği de hiç gelmemişti. Ne olarak doğarsan o olurdun. Doğduğun şeydin.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kibar sessizliğinin niceliği aşırı biçimde yoğundu, Tovo'nun da bunu fark etmemiş olmadığı kesindi. Öğretmen olarak taktiğinin bir kısmı cevap gerektiren bir soruyu bilmekti. Hiçbir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Şiş yelkenleri inip tekne antik köprü temelleri üzerine inşa edilmiş olan rıhtıma doğru kayarken oğlan sordu, "Tarihçi bir Gömülü Kablo mu, Özgün mü?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gömülü Kablo," dedi annesi. "Ay, nasıl da her yanım tutuldu! Tekneler nasıl sert yaratıklar!" Onları körfezden geçirmiş olan Ot sülalesinden bir seferikadın kaşlarını kaldırdı ama tatlı, uysal, küçük teknesini savunmak için bir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir akrabanız mı geliyor?" diye sordu Havzhiva İyan İyan'a o gece.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"A, evet, tapınağa girdi." İyan İyan, Stse'deki haber merkezine bir mesaj geldiğini ve evlerindeki kayıt cihazına iletildiğini kastediyordu. "Bir zamanlar sizin evde yaşadığını söyledi annem bana. Bugün Etsahin'de kimi gördünüz?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sadece birkaç Güneş insanı. Akraban bir tarihçi mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Deli insanlar," dedi İyan İyan umursamadan ve gelip çıplak haliyle çıplak Havzhiva'nın üzerine oturarak sırtına masaj yapmaya başladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Mezha adında, elli yaşlarında, kısa boylu, ince bir kadın olan tarihçi geldi. Havzhiva onu görünceye kadar kadın Stse giysilerini giymiş herkesle birlikte kahvaltıya oturmuştu. Parlak gözleri vardı, neşeliydi ama konuşkan değildi. Halinden toplumsal bir anlaşmayı bozduğu, hiçbir kadının yapmadığı bir şeyi yaptığı, yani soyunu sopunu kulak ardı edip başka bir varlık olduğu anlaşılmıyordu. Oğlanın bütün bildiği kadının çocuklarının babasıyla evli olduğu, bir dokuma tezgâhında dokumacılık yaptığı ve hayvanları hadım ettiğiydi. Ama kimse kadından sakınmıyordu; kahvaltıdan sonra evin yaşlıları onu geri gelen yolcu töreni için götürdüler, sanki hâlâ onlardan biriymiş gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan kadını merak edip durdu, neler yapmış olduğunu merak ediyordu. Kız sonunda dayanamayıp onun sözünü keserek, "Ne yaptığını bilmiyorum, ne düşündüğünü de bilmiyorum. Tarihçiler delidir. Git kendin sor!" deyinceye kadar, İyan İyan'a sorular sorup durdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva hiçbir nedeni olmadığı halde bunu yapmaktan korktuğunu fark edince ondan bir şeyler talep eden bir tanrının huzurunda bulunduğunu anladı. Oturma deliklerinden birine, yani kasabanın üstündeki tepelerdeki kaya kurganlardan birine çıktı. Stse'nin kara kiremitli çatıları ve beyaz duvarları uçurumların altına yuvalanmış birikmiş gibi duruyor; sulama tankları, tarlalar ile meyva bahçelerinin arasından gümüş renginde parlıyordu. Sürülmüş toprakların gerisinde uzun deniz bataklıkları uzanıyordu. Bir gününü denize ve ruhuna bakarak sessizlik içinde geçirdi. Kendi evine dönerek orada uyudu. Kahvaltı için İyan İyan'ın evine gittiğinde kız ona baktı ama bir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Oruç tutuyordum," dedi oğlan.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kız omuzlarını silkerek, "Öyleyse ye," dedi yanına oturup. Kahvaltıdan sonra kız işe gitti. Dokuma tezgâhlarında beklendiği halde o işe gitmedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tüm Çocukların Anası," dedi tarihçiye, bir adamın başka soydan bir kadına verebileceği en saygılı sıfatla, "benim bilmediğim, senin bildiğin şeyler var."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bildiğim ne varsa sana zevkle öğretirim," dedi kadın, sanki bütün hayatı boyunca burada yaşamışcasına yol ve yordamına uygun bir şekilde. Sonra gülümseyip erken davranarak oğlanın bir sonraki dolaylı sorusuna cevap verdi. "Bana verileni veririm," dedi, bir ödeme veya yükümlülük olmadığını belirterek. "Gel, meydana gidelim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Stse'de herkes konuşmak için meydana gider, ya basamaklara, ya çeşmenin kenarına ya da sıcak günlerde kemerlerin altına oturur, gelip giden, oturup konuşan insanları seyreder. Bu belki de Havzhiva'nın arzu ettiğinden biraz daha ortalıkta olacaktı ama tanrısına ve hocasına itaatkârdı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Çeşmenin geniş kaidesindeki girintilerden birine girip oturarak, her bir-iki cümlede bir insanları baş hareketleri veya bir sözle selamlayarak konuştular.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neden..." diye başladı Havzhiva ama takıldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neden ayrıldım? Nereye gittim?" Bir araha misali parlak gözleriyle başını yana çevirdi, oğlanın cevaplandırılmasını istediği soruların bunlar olup olmadığım anlamak için. "Evet. Tabii, Granit'e deliler gibi âşıktım ama çocuğumuz yoktu ve o çocuk istiyordu... Sen şimdi onun o zamanki haline benziyorsun. Sana bakmak hoşuma gidiyor... O zaman çok mutsuz olmuştum. Buradaki hiçbir şey hoşuma gitmiyordu. Buradaki her şeyi yapmayı biliyordum. Ya da öyle sanıyordum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva bir kez başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tapınakta çalıştım. Gelen, geçen mesajları okuyordum ve bunların ne hakkında olduklarını merak ediyordum. Bütün bunlar dünyada olup bitiyor! diye düşündüm. Neden ben bütün hayatım boyunca burada kalayım? Aklım burada mı kalmak zorunda? Böylece tapınakta başka yerde olanlarla konuşmaya başladım: Kimsin, ne yaparsın, orası nasıl... Beni hemen pueblolarda doğmuş olan, benim gibi insanlar arayan, zaman kaybetmek veya bir tanrıyı gücendirmek istemeyen bir grup tarihçiyle temasa geçirdiler."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu dil Havzhiva'ya çok tanıdıktı, tekrar başıyla onayladı, dikkatlice.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Onlara sorular sordum. Bana sorular sordular. Tarihçiler bunu çok sık yapmak zorundadır. Okulları olduğunu öğrendim, benim de bunlardan birine gidip gidemeyeceğimi sordum. Bazıları buraya gelerek benimle, ailemle, diğer insanlarla konuştu, eğer ayrılırsam bir sorun çıkıp çıkmayacağını araştırdılar. Stse tutucu bir pueblodur. Dört yüz yıldır buradan hiç tarihçi çıkmamıştı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gülümsedi; canlı, çekici bir tebessümü vardı ama genç adam değişmeyen, gergin bir ciddiyetle dinliyordu. Kadının bakışları şefkatle oğlanın yüzünden ayrılmıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Buradaki insanlar üzülmüşlerdi ama kimse kızgın değildi. Böylece onlar bu konuda konuştuktan sonra ben o insanlarla birlikte ayrıldım. Kathhad'a uçtum. Orada bir okul var. Yirmi iki yaşındaydım. Yeni bir eğitime başladım. Varlık değiştirdim. Bir tarihçi olmayı öğrendim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nasıl?" diye sordu oğlan uzun bir sessizlikten sonra.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın derin bir nefes aldı. "Zor sorular sorarak," dedi. "Şimdi senin yaptığın gibi... Ve sahip olduğum tüm bilgiden vazgeçerek —onları atarak."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nasıl?" diye sordu oğlan yine, kaşlarını çatarak. "Neden?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şöyle. Ayrıldığım zaman bir Gömülü Kablo kadını olduğumu biliyordum. Oraya vardığımda bu bilgiyi bilmemem gerekiyordu. Orada bir Gömülü Kablo kadını değilim. Bir kadınım. Kendi seçtiğim herhangi biri ile cinsel ilişkiye girebilirim. İstediğim mesleği seçebilirim. Soy, burada önemli. Orada önemli değil. Burada anlamı var ve burada bir işe yarıyor. Kainatta başka hiçbir yerde bir anlamı yok ve bir işe yaramıyor." Kadın da oğlan kadar gergindi artık. "İki türlü bilgi vardır, yerel ve evrensel. İki türlü zaman vardır, yerel ve tarihsel."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tanrılar da iki türlü müdür?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi kadın. "Orada hiç tanrı yok. Tanrılar burada."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın oğlanın yüzünün değiştiğini gördü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre sonra kadın, "Orada ruhlar var. Bir sürü, bir sürü ruh, akıllar, bilgi ve tutku dolu akıllar. Canlı ve ölü. Bu topraklarda yüz, bin, yüz bin yıl önce yaşamış olan insanlar. Bu dünyadan yüzlerce ışık yılı uzaktaki insanların akılları ve ruhları, hepsi kendi bilgisiyle, kendi tarihiyle. Dünya kutsaldır Havzhiva. Kainat kutsaldır. Bu hiçbir zaman vazgeçmek zorunda kalmadığım bir bilgi. Bütün öğrendiklerim, orada, burada öğrendiklerim sadece bu bilgiyi artırdı. Kutsal olmayan hiçbir şey yok," dedi. Yavaş yavaş ve sessizce konuşuyordu, puebloda insanların çoğunun konuştuğu şekilde. "İstersen yerel kutsallığı, istersen büyüğünü seçersin. Sonuçta hepsi birdir. Ama insanın yaşadığı yaşamda değil. 'Bir seçim hakkı olduğunu bilmek o seçimi yapmaktır: Değişmek veya kalmak: Nehir veya kaya.' Halklar kayalardır. Tarihçiler nehir."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre sonra oğlan, "Kayalar nehrin yatağıdır," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın güldü. Kadının bakışları yine oğlana takıldı, tartarcasına ve şefkatle. "O yüzden eve geldim," dedi kadın. "Dinlenmek için."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama sen artık— sen artık soyunun bir kadını değilsin değil mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öyleyim; burada. Hâlâ. Her zaman."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama sen varlık değiştirdin. Yine ayrılacaksın."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi kadın kararlılıkla. "İnsan birden fazla varlığa sahip olabilir. Orada yapmam gereken işler var."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan başını salladı, daha yavaşça ama bir o kadar katiyetle. "Tanrılar olmadan işin ne faydası var? Bana manasız geliyor Tüm Çocukların Anası. Bunu anlayacak halim yok."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın oğlanın iki anlamlı sözüne gülümsedi. "Sanırım anlamayı seçeceğin şeyi anlayacaksın Halkımın Adamı," dedi kadın ona, istediği zaman gitmekte serbest olduğunu belirmek için resmi bir dille hitap ederek.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan tereddüt ettikten sonra gitmek için izin istedi. İşine giderek aklını ve dünyasını eksiz halıların tekrarlanan o büyük şekil düzenleriyle doldurdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O gece İyan İyan'ı mutlu etmek için o kadar büyük bir ateşle uğraşmıştı ki kız yorgunluktan bitap düşmüş, biraz da hayret içinde kalmıştı. Tanrı onlara, yakıp yıkarak geri gelmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir çocuk istiyorum," dedi Havzhiva, birbirlerine dolanmış, birlikte terleyerek, misk kokulu karanlık içinde kollan, bacakları, göğüsleri nefesleri birbirlerine karışmış bir halde yatarlarken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Aman," diye iç geçirdi İyan İyan, konuşmak, karar vermek, karşı koymak istemeyerek. "Belki... Daha sonra... Yakında..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şimdi," dedi oğlan, "şimdi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi kız yavaşça. "Sus."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan sustu. Kız uyudu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Bir yıldan fazla bir zaman sonra, on dokuz yaşına vardıklarında, oğlan ışığı söndürmeden İyan İyan, "Bir bebek istiyorum," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok erken."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neden? Ağabeyim neredeyse otuz yaşında. Karısı etrafta bir bebek olmasından hoşlanır. Memeden kestikten sonra gelir seninle sizin evde kalırım. Hep böyle bir şeyden çok hoşlanacağını söylerdin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok erken," diye tekrarladı. "İstemiyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kız ona dönüp tatlı dilli, makul tavrını bir yana bıraktı. "Ne istiyorsun Havzhiva?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bilmiyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gidiyorsun. Halk'ı terk edeceksin. Deliriyorsun. O kadın, o lanet olasıca cadı!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Cadı diye bir şey yoktur," dedi oğlan soğuk bir edayla. "Bunlar aptalca sözler. Batıl itikat."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Birbirlerine baktılar, can dostları, âşıklar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O halde senin neyin var? Eğer evine geri gitmek istiyorsan, söyle. Eğer başka bir kadın istiyorsan ona git. Ama önce bana çocuğumu verebilirsin! Senden istediğim zaman! Arahanı kayıp mı ettin?" Kız oğlana korku dolu gözlerle, hiddetle, direnerek baktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan yüzünü elleri arasına alarak, "Hiçbir şey yolunda değil," dedi. "Hiçbir şey yolunda değil. Yaptığım her şeyi, öyle yapılıyor olduğu için yapıyorum ama bunun —bunun bir manası yok— başka yolları da var..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yolu yordamıyla, doğru dürüst yaşamanın tek yolu vardır," dedi İyan İyan, "ben bunu bilirim. Ve ben burada yaşıyorum. Bebek yapmanın da bir tek yolu var. Eğer sen başka yolunu biliyorsan, bir başkasıyla yaparsın!" Bunun üzerine çok ağladı, sarsıla sarsıla; sonunda ayların korkusu ve hiddeti patlak vermişti; kızı sakinleştirmek ve teselli etmek için ona sarıldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Konuşabildiği zaman kız başını oğlana dayayarak hüzünlü, cılız, boğuk sesiyle, "Sen gittiğinde sahip olmak için Havzhiva," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bunun üzerine oğlan da utanç ve merhametle ağlamaya başladı ve "Evet, evet," diye fısıldadı. Fakat o gece, sonunda çocuklar gibi uykuya dalıncaya kadar birbirlerine sarılıp, birbirlerini teselli etmeye çalışarak yattılar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Utanç duydum," dedi Granit ıstırapla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bunun olmasına neden olan sen misin?" dedi kız kardeşi, sertçe.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nereden bileyim? Belki ben yapmışımdır. Önce Mezha, şimdi de oğlum. Ona çok mu sert davranıyordum?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır, hayır."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O zaman çok gevşek. Onu yeterince eğitemedim. Neden delirdi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Delirmedi ağabey. Dur sana ne düşündüğümü söyleyeyim. Çocukken hep neden, neden diye sorardı, çocukların hep yaptığı gibi. Ben de: Bu böyledir, bu böyle yapılır, diye cevap verirdim. Anlardı. Ama onun aklı hiç huzur bulmuyor. Eğer kendimi ikaz edip durmasam benim de aklım öyle. Güneş Esasları'nı öğrenirken hep, neden böyle? neden böyle de başka bir şekilde değil? diye sorardı. Ben: Çünkü günlük yaptığımız şeylerle ve yapma şeklimizle tanrıları canlandırırız, diye cevap verirdim. O: O halde tanrılar sadece bizim yaptıklarımızdan ibaret, derdi. Ben: Doğru yaptığımız şeylerde tanrılar var: gerçek budur, derdim. Ama gerçek onu tatmin etmedi. O deli değil ağabey, sakat. Yürüyemiyor. Bizimle birlikte yürüyemiyor. Yani, bir adam yürüyemezse ne yapmalıdır?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kıpırdamadan oturup şarkı söylemeli," dedi Granit yavaşça.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ya kıpırdamadan oturamıyorsa? Uçabilir."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Uçmak mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Onların onun için kanatları var ağabey."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok utanç duyuyorum," dedi Granit ve yüzünü elleriyle gizledi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Tovo tapınağa giderek Kathhad'daki Mezha'ya bir mesaj yolladı: "Öğrenciniz size katılmak istiyor." Bu sözlerde biraz iğneleme vardı. Tovo, tarihçiyi oğlunun dengesini bozmakla, söylemiş olduğu gibi onun ruhunu sakatlayıncaya kadar merkezinden şaşırtmakla suçluyordu. Ayrıca yılların öğretisinin birkaç gün içinde üstünden gelen kadını kıskanıyordu da. Kıskançlığını biliyor ama umursamıyordu. Onun kıskançlığının veya ağabeyinin utancının ne önemi vardı? Yapmaları gereken şey esef etmekti.</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Daha'ya giden tekne uzaklaşırken Havzhiva geriye bakarak Stse'yi gördü: yeşilin binlerce tonundan, deniz bataklıklarından, çayırlardan, tarlalardan, çitlerden, meyva bahçelerinden oluşan bir yorgan; tepesindeki uçurumlara doğru tırmanan kasaba, soluk granit duvarlar, beyaz kireç duvarlar, kara kiremitten damlar, duvar üzerine duvar, dam üzerine dam. Küçüldükçe oraya tünemiş bir deniz kuşuna benziyordu, siyah-beyaz; yuvasında oturan bir kuş. Kasabanın üzerinde adanın tepeleri görüş açısına girdi, gri mavi kırlar ile yüksek, bulutlara doğru solan vahşi dağlar, uçan bataklık kuşlarının beyaz çileleri.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Daha'daki limanda, hayatında Stse'den hiç bu kadar uzaklaşmamış olmasına ve insanların garip bir aksanla konuşmalarına rağmen onları anlayabiliyor, işaretlerini okuyabiliyordu. Daha önce hiç işaret görmemişti ama yararları çok belliydi. Bunları kullanarak Kathhad uçucusunun bekleme salonuna giden yolu bulabildi. İnsanlar kendilerine verilen portatif karyolalar üzerinde kendi battaniyeleriyle uyuyordu. Boş bir karyola bularak üzerine uzandı, Granit'in yıllar önce ona dokuduğu bir battaniyeye sarındı. Kısa, garip bir geceden sonra insanlar meyva ve sıcak içeceklerle geldi. İçlerinden biri Havzhiva'ya biletini verdi. Yolcuların hiçbiri diğerlerini tanımıyordu; hepsi yabancıydı; gözlerini yerden kaldırmıyorlardı. Anonslar yapıldı, hepsi dışarı çıktı, alete yani uçucuya bindiler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva kendini altından kayıp giden dünyaya bakmaya zorladı. Sessizce ve durmadan Dayanma Duası'nı okudu. Yanındaki yerde oturan yabancı da ona katıldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Dünya yana yatıp ona doğru hızla yaklaşmaya başlayınca gözlerini yumarak nefes almaya çalıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Birer birer uçucudan yağmur yağan düz, siyah bir yere indiler. Mezha yağmurun içinden, onun adını seslenerek çıkageldi. "Havzhiva, Halkımın Adamı, hoş geldin! Haydi gel. Okul'da yerin hazır."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify;font-size:117%"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-size:117%">KATHHAD İLE VE</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-size:117%"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Kathhad'daki üçüncü yılına vardığında Havzhiva kendisine keder veren bir sürü şey biliyordu artık. Eski bilgi zordu ama keder verici değildi. Hepsi paradokstu, efsaneydi ve hepsinin bir anlamı vardı. Yeni bilgi sırf gerçekti, muhakemeydi ve hiçbir anlam ifade etmiyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Mesela, artık tarihçilerin tarih tahsil etmediğini biliyordu. Hiçbir insan zihni, Hain tarihini kavrayamazdı: üç milyon yılını birden. Ön Çağlar adı verilen ilk iki milyon yıl, birbirini izleyen bin yılların ve sonsuz olayların ağırlıklarıyla çok-biçimli kayaların katmanları gibi o kadar sıkışmış, o kadar biçim değiştirmişti ki, insan kalan minik ayrıntılardan en genel konuları inceleyebiliyordu ancak. Üstelik kişi, bininci bin yıldan kalabilme mucizesine erişmiş bir belge ele geçirirse ne olacaktı? Kralın biri Azbahan'da hüküm sürmüştü; İmparatorluk Kafirlerin eline düşmüştü; Ve'ye bir füzyon roketi inmişti... Ama sayılamayacak kadar çok kral, imparator, icat, milyonlarca ülkede, monarşilerde, demokrasilerde, oligarşilerde, anarşilerde, kargaşa ve düzen çağlarında yaşamış olan milyarlarca can, hepsi birbirinden farklı tanrı aileleri, sayısız savaş ve barış zamanları, sürekli keşifler ve unutmalar, sayısız dehşet ve zafer, eksilmeyen yeniliğin sonsuz tekrarı yaşanmıştı. Bir nehrin akışını, herhangi bir anında, sonra bir an sonra, sonra bir an sonra, sonra bir an sonra, sonra bir an sonra tanımlamanın ne faydası vardı? İnsan yorulurdu. İnsan: Büyük bir nehir var, bu topraklar içinden akar ve biz buna Tarih ismini verdik, demeli.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva için yaşamının, herhangi bir yaşamın bu nehir yüzeyinde anlık bir pırıltı olduğu bilgisi bazen hüzün, bazen de huzur verici oluyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tarihçilerin genellikle yaptıkları şey, rahat ve acelesiz bir tarzda nehrin yerel ve anlık erimini incelemekti. Hain birkaç bin yıldır, bu günlerde pueblo adı verilen küçük, sabit, kendi kendine yeten topluluklardan ve bu günlerde tapınak adı verilen, şehirlerin yoğun olmayan iletişim istasyonları ağı ve bilgi merkezlerinden oluşan heyecansız bir çağ yaşıyordu. Tapınaktaki insanların çoğu, tarihçiler, hayatlarının büyük bölümünü birkaç milyon yıl önce, Ön Çağlar'da ataları tarafından sömürgeleştirilmiş, Orion Kolu'na yakın, insan yaşayan gezegenlere seyahat edip bilgi toplayarak geçiriyordu. Bu temaslar ve araştırmalarda merak ve duygularını paylaşmaktan başka bir amaç gütmüyorlardı. Çok önce yitirmiş oldukları akrabalarıyla temas kuruyorlardı. Dünyaların bu daha büyük iletişim istasyonları ağına yabancı bir söz olan ve "aile" anlamına gelen Ekumen ismini vermişlerdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu vakte kadar Havzhiva Stse'de öğrenmiş olduğu her şeyin, sahip olmuş olduğu bütün bilginin tipik Güney Kıtası kuzeybatı sahil şeridi pueblo kültürü şeklinde sınıflandırılabileceğini öğrenmişti. Farklı puebloların inançlarının, uygulamalarının, akrabalık sistemlerinin, teknolojilerinin ve zihinsel oluşum düzeninin birbirinden olduğu gibi farklı, çılgınca farklı, tamamen acayip —en az Stse'nin sistemi kadar acayip— olduğunu ve bu tür sistemlere kendi çevrelerine uygun bir teknoloji uygulayan, düşük ve sürekli bir doğum oranı ile oy birliğine dayalı politik bir yaşama sahip küçük, sabit gruplar halinde yaşayan insan nüfusunun bulunduğu bütün Bilinen Dünyalar'da rastlanabileceğini biliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İlk başlarda bu tür bilgi şiddetli bir biçimde keder vericiydi. Acı vericiydi. Onu utandırmış, hiddetlendirmişti. İlk başta tarihçilerin bilgilerini pueblolardan sakladığını düşünmüştü; daha sonra da puebloların bilgiyi kendi halkından sakladığı fikrine varmıştı. Suçladı; öğretmenleri kibarca reddetti. Hayır, dediler. Gerçek veya gerekli olan o belirli şeyler öğretilmişti sana; üstelik o şeyler ya gerçektir, ya gerekli. Bunlar Stse'nin yerel bilgisidir.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Onlar çocukça, saçma inançlar! dedi oğlan. Ona baktılar; o zaman çocukça ve saçma bir şey söylediğini anladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yerel bilgi, kısmi bir bilgi değildir, dediler. Bilmenin değişik yolları vardır. Hepsinin kendi özelliği, cezası, ödülü vardır. Tarihsel bilgi ile bilimsel bilgi, bilmenin bir yoludur. Yerel bilgiler gibi, bunların da öğrenilmesi gerekir. Aile'de bilmenin yolu pueblolarda öğretilmez ama bunu senden, ne halkın ne de biz gizliyoruz. Hain'in herhangi yerindeki herhangi biri tapınaktaki bilgiye ulaşabilir.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu doğruydu; doğru olduğunu biliyordu. Şu anda öğrendiği şeyleri Stse'deki tapınaktaki ekranlardan kendisi de bulabilirdi. Farklı pueblolardan gelen okul arkadaşlarının bir kısmı, gerçekten de ekranlardan öğrenmeyi öğrenmişlerdi kendi kendilerine; bir tarihçiyle karşılaşmadan tarihe başlamışlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kitaplar, ama kitaplar, tarihin gövdesini oluşturan kitaplar, tarihin eskimez gerçeği Stse'de yok gibiydi; oğlanın öfkesi buradan mazeret aradı. Kitapları, Hain Kütüphanesindeki kitapları bizden sakındınız! Hayır, dediler kibarca. Pueblolar pek fazla kitap bulundurmamayı tercih ediyor. Onlar canlı bilgiyi, söylenen veya ekranlardan geçen, nefesten nefese geçen, yaşayan dimağdan yaşayan dimağa geçen bilgiyi tercih ediyor. O yolla öğrendiğin bilgiden vazgeçer misin? Onlar burada kitaplardan öğrendiklerinden daha mı az, daha mı aşağı? Birden fazla çeşit bilgi vardır, dedi tarihçiler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Üçüncü yılında Havzhiva birden fazla insan çeşidi olduğuna karar verdi. Varlığın esas itibariyle gelişigüzel olduğunu kabul edebilen pueblolular dünyayı zihinsel ve ruhsal açıdan zenginleştiriyordu. Sır ile yetinemeyenlerden de genellikle tarihçi olarak yararlanılıyor, bunlar da dünyayı zihinsel ve maddi yönden zenginleştiriyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu arada hiçbir soyu, akrabası ve dini olmayan insanlara oldukça alışmıştı. Bazen kendi kendine bir gurur şevkiyle, "Ben bütün tarihin, Hain tarihinin milyonlarca yılının bir vatandaşıyım ve benim yurdum bütün galaksi!" diyordu. Diğer zamanlarda ise kendini acınacak bir halde küçük hissediyor; ekranlarını, kitaplarını bırakıp okul arkadaşlarının, özellikle de son derece dost canlısı ve samimi genç kadınların dostluğunu aramaya çıkıyordu.</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Yirmi dört yaşına geldiğinde Havzhiva, ya da artık söylendiği şekliyle Zhiv, bir yıldır Ve'deki Ekumenik Okul'a gidiyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hain'den sonraki ilk gezegen olan Ve, çok uzun bir müddet önce sömürgeleştirilmişti; Ön Çağlar'daki o büyük Hain genişleme dönemindeki ilk adımdı. Hain uygarlıklarının uydusu ya da eşi olarak birçok aşamalardan geçmişti; bu zaman diliminde burada sadece tarihçiler ile Yabancılar oturuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Halühazırdaki (yani en az geçen yüz bin yıldır) baskıcı olmayan bu halleriyle Hainliler Ve'nin soğukluk, kuruluk ve rüzgâra açıklık yönünden kendi standartlarına geri dönmesine izin verdiler — bu insanların tahammül sınırları içindeydi ama Terra Altiplano veya Chiffewar'un yaylalarından gelen insanlar için hoş koşullardı. Zhiv bu sert manzara içinde yol arkadaşı, dostu ve sevgilisi Tiu ile yürüyüşe çıkmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İki yıl önce Kathhad'da karşılaşmışlardı. O sıralarda Zhiv hâlâ tüm kadınların kendi, kendisinin de tüm kadınların elinin altında olmasının zevkini çıkartıyordu; bu zamanla uyandığı, Mezha'nın kendisini kibarca uyardığı bir özgürlüktü. "Hiçbir kural olmadığını sanacaksın," demişti kadın. "Her zaman kural vardır." Oğlan daha çok, bir zamanların kuralları olan şeye karşı gittikçe korkusuzlaşan ve umursuzlaşan kendi ihlalinin bilincindeydi. Kadınların hepsi sevişmek istemiyordu, kadınların hepsi erkeklerle sevişmek istemiyordu kısa bir sürede öğrendiği kadarıyla ama yine de sonsuz bir çeşitlilik kalıyordu geriye. Kendisinin çekici sayıldığını fark etti. Hainli olması Yabancı kadınlar arasında kesin bir avantaj sayılıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hainlilerin doğurganlıklarını denetim altında tutmalarını olanaklı kılan genetik başkalaşım basit bir gen-ekleme meselesi değildi; insan fizyolojisinin yeniden, derin ve temel bir inşasını içeriyordu; büyük bir ihtimalle bunu kurmak yirmi beş nesli almıştı — böyle diyordu genel anlamda bu tür bir değişimin takip etmiş olduğu basamakları bildiklerini tahmin eden Hain tarihçileri. Kadim Hainliler bunu nasıl yapmışlarsa yapmışlar, ama bunu sömürgeleri için yapıvermemişlerdi. İlk Heteroseksüel Sorun'a kendi çözümlerini bulmaları için sömürgelerindeki insanları kendi hallerine bırakmışlardı. Bu çözümler tabiidir ki çeşitli ve zekiceydi; fakat şimdiye kadar hamileliği engellemek için bir şey yapmanız, yapmış olmanız, bir şey almış olmanız veya bir şey kullanıyor olmanız gerekiyordu — eğer bir Hainliyle sevişmiyorsanız.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Beldene'den bir kız Zhiv'e onu hamile bırakmayacağından emin olup olmadığını sorduğu zaman hiddetten köpürmüştü. "Nerden biliyorsun?" dedi kız. "Neme lazım diye bir zapper alsam fena olmaz belki." Erkekliği hor görülünce kendini bırakıverip, "Belki de benimle birlikte olmamak en emniyetlisidir," diyerek çıkıp gitmişti. Şansına başka kimse doğruluğunu sorgulamamıştı; o da Tiu ile karşılaşıncaya kadar mutlu mesut yoluna devam etmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tiu, bir Yabancı değildi. Zhiv hep uzaktaki dünyalardan kadınları arayıp buluyordu; Yabancılar'la yatmak ihlale egzotik bir yan katıyor ya da onun deyişiyle bütün tarihçilerin yapması gerektiği biçimiyle bilgiyi zenginleştiriyordu. Fakat Tiu Hain'liydi. Darranda'da doğmuş ve büyümüştü, ondan önce atalarının yapmış olduğu gibi. O, nasıl halkın çocuğuysa, kız da Tarihçilerin çocuğuydu. Çok geçmeden bu bağ ve ayrımın herhangi bir yabancılıktan çok daha büyük olduğunu: birbirlerine benzememelerinin gerçek fark, benzerliklerinin de gerçek akrabalık olduğunu fark etti. Kız, onun bulmak için ülkesini terk ettiği ülkeydi. Kız, onun olmak istediği şeydi. Kız, onun aradığıydı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kızda —ona öyle geliyordu ki— mükemmel bir denge vardı. Kızla birlikteyken, hayatında ilk kez yürümeği öğreniyormuş gibi geliyordu ona. Kızın yaptığı gibi yürümeyi: Zahmetsizce, bir hayvan gibi kendi halini hiç düşünmeden ama yine de bilinçli, dikkatli, dengesini bozabilecek her şeyi aklının bir köşesinde saklayarak ve bunu ip cambazlarının sırıklarını kullandıkları gibi kullanarak... O, diye düşündü oğlan, o aklın gerçek özgürlüğünde sakin, o tam bir insan olabilecek şekilde özgür bir kadın, o mükemmel ölçü, o mükemmel fazilet.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kızla birlikte olduğunda tam manasıyla mutlu oluyordu. Uzun bir süre bundan, kızın yanında olmaktan fazlasını beklemedi. Ve uzun bir süre kız ondan sakındı, kibar ama mesafeliydi. Oğlan kızın mesafeli davranmakta son derece haklı olduğunu düşünüyordu. Bir pueblo çocuğu, dayısıyla babasını birbirinden ayıramayan çocuk —burada, kötü tabiatlı ve güvensiz insanların gözlerinde ne olduğunu biliyordu. Varlığın insani yönleri hakkındaki engin bilgileri bir yana bırakılacak olursa tarihçiler bağnazlığın uçsuz bucaksız insanca kapasitesini ellerinde tutuyorlardı. Tiu'nun öyle önyargıları yoktu ama onda kıza sunabilecek ne vardı? Kızın her şeyi vardı, kız her şeydi. Bütündü. Neden ona baksındı? Oğlanın kendisine bakmasına, onun yanında bulunmasına izin verse başka bir şey istemezdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kız ona baktı, onu sevdi, onu çekici, biraz da ürkütücü buldu. Oğlanın kendisini nasıl istediğini, ona nasıl ihtiyacı olduğunu, kızı nasıl yaşamının merkezi haline getirdiğini ve bunun farkında bile olmadığını gördü. Bu, böyle olmazdı. Soğuk olmaya çalıştı, oğlanı döndürmeye. Oğlan ona boyun eğdi. Yalvarmadı. Uzak durdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fakat on beş gün sonra kıza gelip, "Tiu, sensiz yaşayamam," dedi; oğlanın yalın gerçeği söylediğini bilen kız da, "O zaman bir süre benimle yaşa," dedi. Çünkü kız, oğlanın varlığının yarattığı arzuyu özlemişti. Geri kalanların hepsi o kadar terbiyeli, o kadar dengeliydi ki.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sevişmeleri dolaysız, hudutsuz, daimi bir zevkti. Tiu kendisine, Zhiv'i kafasından atamamasına, onu kendi yörüngesinden bu kadar uzaklara götürmesine izin vermesine şaşıyordu. O güne kadar kimseye tapınacağını düşünmemişti, tapınılmak bir yana. Denetimlerin Zhiv'in Stse'deki yaşamında olduğu gibi sosyal ve dıştan değil bireysel ve içsel olduğu, düzenli bir yaşam sürüyordu. Ne olmak ve yapmak istediğini biliyordu. İçinde bir yön, her zaman izleyeceği gerçek bir kuzey vardı. Birlikte geçirdikleri ilk yıl, ilişkileri sürekli bir yer değiştirme ve değişimler serisi halindeydi; bir çeşit heyecanlı aşk dansıydı, önceden tahmin edilemeyen, vecd halinde. Tiu yavaş yavaş gerginliğe, yoğunluğa, vecd haline karşı koymaya başladı. Hoş olsa da doğru olmadığını düşünüyordu. Devam etmek istiyordu. O daimi yön, kızı yeniden oğlandan uzaklaştırmaya başlamıştı; sonra oğlan canı pahasına bu yöne karşı savaşmaya başladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ve'deki Asu Asi Çölü'nde yaptıkları uzun bir yürüyüşten sonra mucizevi bir sıcaklığa sahip Gethen yapımı çadırlarında yaptığı buydu. Tepelerindeki, bitmek tükenmek bilmeyen rüzgârlarla sarı vernik gibi parlayıncaya kadar cilalanan ve kaybolmuş bir medeniyete ait engin bir geometrinin çizgileriyle oyulmuş koyu kırmızı kayalardan uçurumlarda buz gibi bir rüzgâr uğulduyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Chabe ocağının parlaklığında otururken insan onları ağabey kardeş zannedebilirdi: Kızıl bronz renkleri aynıydı; gür, parlak, siyah saçları, biçimli, sıkı beden tipleri aynıydı. Pueblo terbiyesi, Zhiv'in hareketleri ve sesindeki sükunet kızda konuşkan, aceleci ve daha gözle görülür bir tepki buluyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ama kız şimdi yavaş yavaş, neredeyse gergin bir şekilde konuşuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir seçim yapmam için beni zorlama Zhiv," dedi kız. "Okullar'a başladığımdan beri Terra'ya gitmek istemişimdir. Daha öncesinden beri. Daha bir çocukken. Bütün hayatım boyunca. Artık istediğim şeyi, elde etmek için uğraştığım şeyi teklif ediyorlar bana. Bunu reddetmemi benden nasıl istersin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İstemiyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama ertelememi istiyorsun. Eğer öyle bir şey yaparsam elimdeki şansı sonsuza kadar kaybedebilirim. Belki de kaybetmem. Ama neden riske atayım — bir yıl için? Bir sonraki yıl arkamdan gelebilirsin!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oğlan bir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Eğer istersen," diye ekledi kız gergin bir sesle. Kız her zaman için oğlan üzerindeki hakkından vazgeçmeye hazırdı. Belki de hiçbir zaman oğlanın kendisine olan aşkına tam olarak inanmamıştı. Kendisini sevilebilecek biri, oğlanın tutkulu sadakatine değecek biri olarak görmüyordu. Bundan korkuyordu, kendini yetersiz, bunu yanlış hissediyordu. Kızın kendine olan saygısı zihinsel bir şeydi. "Beni tanrı yaptın," dedi kız ona, oğlan mutlu bir ciddiyetle, "Birlikte tanrı oluyoruz," diye cevapladığında ne kastettiğini anlayamadı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Özür dilerim," dedi oğlan sonra. "Bu değişik bir muhakeme. Batıl itikat de istiyorsan. Ama elimden başkası gelmiyor Tiu. Terra yüz kırk ışık yılı uzakta. Eğer gidersen, oraya vardığında, ben ölmüş olacağım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öyle olmayacaksın! Burada bir yıl daha yaşayıp yola çıkacaksın, benden bir yıl sonra oraya varacaksın!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bunu biliyorum. Stse'de bile öğrenmiştik bunu," dedi sabırla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama ben batıl itikatlıyım. Eğer gidersen birbirimize öleceğiz. Kathhad'da bile bunu öğrenmişsinizdir."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öğrenmedim. Bu doğru değil. Nasıl olur da batıl itikat olduğunu itiraf ettiğin bir şey için bu şanstan vazgeçmemi istersin? Adil ol Zhiv!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Uzun bir sessizlikten sonra oğlan başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kız çarpılmış gibi oturdu, kazandığını anlayarak. Çok kötü kazanmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hem oğlanı, hem kendini avutmaya çalışarak ona uzandı. Kız oğlanın içindeki karanlıktan, hüznünden, ihaneti sessizce kabullenişinden ürkmüştü. Fakat bu ihanet değildi — bu sözü hemen reddetti. Ona ihanet etmezdi. Birbirlerine âşıktılar. Birbirlerini seviyorlardı. Bir yıl içinde, bilemediniz iki yıl sonra onun ardından giderdi. Erişkindiler onlar, çocuklar gibi birbirlerine yapışıp gezecek halleri yoktu. Erişkinlerin ilişkileri karşılıklı özgürlük ve karşılıklı güven üzerine kurulurdu. Kız, oğlana söylemiş olduğu gibi bunları kendine de anlatıyordu. Oğlan evet, dedi, kıza sarıldı ve onu avuttu. Gece, çölün mutlak sessizliğinde, kulaklarında damarlarındaki kanın sesi uyumadan uzandı ve düşündü, "Doğmadan öldü. Hiç döllenmedi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tiu ayrılmadan önce birkaç hafta Okul'daki minik dairelerinde birlikte kaldılar. İhtiyatla, kibarca seviştiler; tarih, ekonomi, etnoloji hakkında konuştular, kendilerini meşgul ettiler. Tiu birlikte gideceği grup ile çalışmak için kendini hazırlayarak hiyerarşinin Terra kavramlarını çalıştı; Zhiv Werel'deki sosyal enerji üretimiyle ilgili bir ödev hazırlamak zorundaydı. Çok çalıştılar. Arkadaşları Tiu'ya büyük bir veda partisi verdiler. Ertesi gün Zhiv onunla birlikte Ve Limanı'na gitti. Kız onu öptü, sarıldı, acele etmesini, bir an önce Terra'ya gelmesini söyledi. Zhiv onun yörüngede bekleyen NAFAL gemisine götürecek olan uçucuya binişini bekledi. Okul'un Güney Kampüsündeki daireye gitti sonra. Orada, bir arkadaşı onu masasının karşısında garip bir halde otururken buldu; eylemsizdi, çok yavaş konuşuyordu, o da konuşursa; bir şey yiyip içemiyordu. Pueblo doğumlu olduğu için arkadaşı bu hali tanıdı ve bir deva adamı (Hainliler onlara doktor demezdi) çağırdı. Onun Güney Pueblolarından olduğunu araştırıp bulan deva adamı, "Havzhiva!" dedi "Tanrı burada, içinde ölemez!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Uzun bir sessizlikten sonra genç adam kendi sesine hiç benzemeyen bir sesle yavaşça, "Eve dönmem gerek," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu şimdi mümkün değil," dedi deva adamı. "Fakat ben, tanrıya hitap edebilecek bir insan buluncaya kadar bir Dayanma Duası ayarlayabiliriz." Vakit kaybetmeden Güney Halkından olan öğrenciler için bir duyuruda bulundu. Dört tanesi cevap verdi. Hepsi bütün gece Havzhiva ile oturup, sonunda Havzhiva beşinci bir lehçede, sözleri kabaca fısıldayıp onlara katılıncaya ve olduğu yere yığılıp otuz saat boyunca uyuyuncaya kadar iki dilde ve dört lehçede Dayanma Duası'nı okudu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kendi odasında uyandı. Yaşlı bir kadın genç adamın yanında, olmayan biriyle sohbet ediyordu. "Sen burada değilsin," dedi kadın. "Hayır, yanılıyorsun. Burada ölemezsin. Bu doğru olmaz, tamamen yanlış olur bu. Bunu biliyorsun. Burası yanlış yer. Bu yaşam, yanlış yaşam. Bunu biliyorsun! Burada ne işin var? Kayıp mı oldun? Yurduna dönmek için yolu mu öğrenmek istiyorsun? İşte burada. Dinle." Kadın ince, tiz bir sesle, Havzhiva'ya bildik gelen, sanki bu şarkıyı seneler önce duymuş gibi hissetmesine neden olan, neredeyse makamsız, neredeyse sözsüz bir şarkı söylemeye başladı. Yaşlı kadın hiçkimseyle konuşmaya devam ederken o uykuya daldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Uyandığında kadın gitmişti. Kadının kim olduğunu ve nereden geldiğini hiçbir zaman öğrenemedi; hiç sormadı. Kadın genç adamın kendi lisanında, Stse şivesiyle konuşmuş ve şarkı söylemişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Artık ölmeyecekti ama çok kötüydü. Deva adamı onun Ve üzerinde en güzel yer olan Tes'teki Hastahaneye gitmesini buyurdu; burası sıcak su pınarlarının, korunaklı tepelerin, içinde çiçeklerin ve ormanların yetişebileceği ılımlı yöresel bir iklim oluşturduğu bir vahaydı. Büyük ağaçların altında, insanın sonsuza kadar yüzebileceği ılık göllerin, kuşların çığlık çığlığa yükseldikleri minik puslu su birikintilerinin, buharla örtülmüş sıcak su pınarlarının ve gece boyunca duyulan yegâne ses olan binlerce şelalenin arasında biteviye dolanan patikalar vardı. İyileşinceye kadar kalması için buraya yollanmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tes'te yirmi gün kadar bulunduktan sonra not aletine konuşmaya başlamıştı; çimen ve eğreltiotu dolu bir açıklıkta bulunan kulübesinin eşiğinde güneş altında, küçük kayıt cihazı aracılığıyla sakin sakin kendisiyle konuşuyordu. "Öykünü anlatmak için içinden seçim yaptığın şeyler, her şeyden daha az değil," dedi, gökyüzüne doğru duran yaşlı ağacın dallarını seyrederken. "İnsanın dünyasını, yerel, anlaşılır, makul, tutarlı dünyasını kurduğu malzeme, her şeyden daha az bir şey değil. Yani tüm seçimler keyfidir. Bütün bilgi kısmidir — neredeyse hiçbir şeymiş kadar. Muhakeme yeteneği okyanusa atılmış bir ağdır. Çekip çıkarttığı gerçekler sadece bir parçadır, bir anlık bir görüntü, tüm gerçeğin bir parıltısıdır. Bütün insan bilgileri yereldir. Her yaşam, her insan yaşamı yereldir, kendincedir, hemen hemen hiç denecek yansımasının pırıltısı gibidir..." Sesi kesildi; koca ağaçların arasındaki açıklığın sessizliği devam etti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kırk beş gün sonra Okul'a döndü. Yeni bir daire tuttu. Alanını değiştirdi, sosyal bilimleri, yani Tiu'nun alanını, bilgi bakımından onunla yakından ilgili olan ama değişik bir iş alanına çıkan Ekumenik hizmet eğitimi ile değiştirdi. Bu değişiklik Okul'daki süresini en az bir yıl uzatacaktı; bu süre sonunda eğer başarılı olabilirse Ekumen'de bir memuriyet bekleyebilirdi. Başarılı oldu ve iki yıl sonra, Ekumenik meclislerin kibar üslubuyla Werel'e gitmek isteyip istemediği kendisine soruldu. Evet, dedi, gitmek isterdi. Arkadaşları ona büyük bir veda partisi düzenledi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Senin Terra'ya gitmeyi amaçladığını düşünüyordum," dedi pek zeki olmayan bir okul arkadaşı. "Bütün o savaş, kölelik, sınıf, kast, cinsiyet meseleleri — bunlar Terra tarihi değil miydi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bunlar Werel'de bugün olmakta olan olaylar," dedi Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Artık Zhiv değildi. Hastahane'den Havzhiva olarak dönmüştü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Biri, pek zeki olmayan okul arkadaşının ayağına basıyordu ama kız buna pek kulak asmadı. "Ben de Tiu'nun peşinden gideceksin sanıyordum," dedi kız. "O yüzden başka kimseyle yatmıyorsun zannetmiştim. Tanrım, bunu bilseydim!" Diğerleri gözlerini kısıp sindiler ama Havzhiva gülümseyip özür dilercesine kıza sarıldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kendi kafasında olanlar tamamen berraktı. İyan İyan'a ihanet edip, onu terk ettiği şekilde Tiu da ona ihanet edip, onu terk etmişti. Ne geriye dönüş, ne ileri gidiş vardı. O yüzden yana dönmeliydi. Onlardan biri olduğu halde artık Halk'la yaşayamazdı; onlardan biri haline geldiği halde tarihçilerle de yaşamak istemiyordu. O yüzden Yabancılar arasında yaşamaya gidecekti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hiç mutluluk umudu yoktu. Bunu yüzüne gözüne bulaştırmış olduğunu düşünüyordu. Fakat hayatını dolduran iki uzun, yoğun talimin, yani tanrıların ve tarihin verdiği talimin ona bir yerlerde işe yarayabilecek, alışılmışın dışında bir bilgi vermiş olduğunu biliyordu; bilginin doğru kullanımının bilginin tamamlanması olduğunu da biliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Deva adamı gitmeden bir gün önce onu ziyarete geldi, onu muayene etti ve bir süre bir şey söylemeden oturdu. Havzhiva da onunla oturdu. Çoktan sessizliğe alışmıştı ve hâlâ bunun tarihçiler arasında bir âdet olmadığını unutuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sorun nedir?" diye sordu deva adamı. Düşünceli tonundan bu retorik bir suale benziyordu; zaten Havzhiva da cevap vermemişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Lütfen ayağa kalk," dedi deva adamı; Havzhiva denileni yapınca, "Şimdi biraz yürü," dedi. Genç adam birkaç adım attı; deva adamı onu gözledi. "Dengen bozuk," dedi. "Bunu biliyor muydun?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu akşam birlikte bir Dayanma Duası ayarlayabilirim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Önemli değil," dedi Havzhiva. "Benim dengem hep bozuktu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bozuk olmasına gerek yok," dedi deva adamı. "Öte yandan belki de böylesi en iyisidir, Werel'e gittiğini göre. Evet: Bu yaşam adına hoşça kal."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Resmi bir tavırla kucaklaştılar, tarihçiler gibi, özellikle şimdi birbirlerini bir daha hiç göremeyecekleri neredeyse kesinleşmişken. Havzhiva o gün bir sürü resmi kucaklaşma yaşamak zorunda kalmıştı. Ertesi gün <span style="font-style:italic">Darranda Terasla</span><span style="font-style:italic">rı</span> gemisine bindi ve karanlık içinden gitti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-size:117%">YEOWE</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:center;font-size:117%"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">NAFAL hızıyla seksen ışık yılı süren yolculuğu sırasında annesi öldü, babası, İyan İyan, Stse'de tanıdığı herkes, Kathhad ve Ve'de tanıdığı herkes öldü. Gemi indiğinde hepsi yıllar önce ölmüştü. İyan İyan'ın doğurduğu çocuk yaşamış, yaşlanmış ve ölmüştü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu, Tiu'nun onu ölüme terk edip gemiye bindiğini gördüğü andan beri sahip olduğu bir bilgiydi. Deva adamı yüzünden; onun için şarkı söylemiş olan dört adam, yaşlı kadın, Tes'in şelaleleri yüzünden yaşamıştı; ama bu bilgiyle yaşamıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Başka şeyler de değişmişti. Ve'den ayrıldığı zaman Werel'in sömürge gezegeni Yeowe bir köle dünyasıydı, devasa bir çalışma kampı. O Werel'e vardığında, Kurtuluş Savaşı bitmiş, Yeowe bağımsızlığını ilan etmiş, Werel üzerindeki kölelik kurumu bile dağılmaya başlamıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva bu korkunç ve ihtişamlı süreci gözlemlemeye can atıyordu ama Sefaret onu derhal Yeowe'ye yolladı. Sohikelwenyanmurkeres Esdardon Aya isimli bir Hainli gitmeden öne ona nasihatte bulundu. "Eğer tehlike arıyorsan tehlikelidir," dedi, "ve umuttan hoşlanıyorsan, umut dolu. Yeowe kendisini kurmaya çalışırken Werel kendisini yıkmaya çalışıyor. Başarılı olup olmayacaklarını bilmiyorum. Sana şunu söyleyeyim Yehedarhed Havzhiva: bu dünyalarda serbest kalmış çok büyük tanrılar var."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yeowe Patronlarından, Sahiplerinden, büyük köle plantasyonlarını üç yüz yıldır işleten Dört Şirket'inden kurtulmuştu; ama otuz yıl süren Kurtuluş Savaşı bitmiş olmasına rağmen çatışmalar durmamıştı. Kurtuluş sırasında köleler arasında güç kazanmış olan Reisler ve mahalli diktatörler artık güçlerini muhafaza etmek veya genişletmek için savaşıyorlardı. Gruplar, bütün yabancıları gezegenden sonsuza kadar kovmak mı gerektiği, yoksa Yabancıları kabul edip Ekumen'e katılmak mı gerektiği konusunda dövüşüp duruyordu. Sonunda tecrit propagandası taraftarları seçimi kaybetmişler ve eski sömürge başkentinde yeni bir Ekumenik Sefaret kurulmuştu. Havzhiva burada onların deyimiyle, "dili ve sofra adabını" öğrenmekle bir süre geçirdi. Sonra Solly adında zeki ve genç bir Terralı olan Sefire onu güneyde, kendini tanıtmak için yanıp tutuşan bir yer olan Yotebber adındaki bir bölgeye yolladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tarih denilen şey rezalet, diye düşündü Havzhiva, trenle dünyanın harabe olmuş topraklarından geçerken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gezegeni sömürgeleştiren Werelli kapitalistler kâr etme sefahatıyla, gezegeni ve kölelerini pervasızca, düşüncesizce sömürmüştü. Bir dünyayı bozmak zaman alır ama bu olmayacak bir şey değildir. Madenin üzerini kazarak kömür çıkarma ve tek mahsul metodları toprağın şeklini bozup kısırlaştırmıştı. Nehirler kirlenmiş, ölmüştü. Doğu ufkunu koca toz fırtınaları karartıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Patronlar plantasyonlarını zor kullanarak ve korkutarak işletmişti. Yüzyıldan fazla bir süre buraya sadece erkek köleleri yollamışlar ve bunları ölünceye kadar çalıştırıp, gerektikçe tazelerini getirmişlerdi. Bu hepsi erkek olan kapalı yerleşim alanlarındaki çalışma ekipleri kabile hiyerarşilerine dönüşmüştü. Sonunda Werel'deki kölelerin fiyatları arttığı ve nakliye giderleri fazlalaştığı için Şirketler Yeowe Kolonisi için kadın köle de almaya başladılar. Böylece bir sonraki iki yüzyılda köle nüfusu arttı ve plantasyonların eski kapalı yerleşim alanlarından köle şehirleri yani "Malkentler" ve "Tozlu-köyler" kuruldu. Havzhiva Kurtuluş hareketlerinin ilk kez, kölelerin sahiplerine karşı yaptığı bir savaş halini almadan önce, kabilelerin kapalı yerleşim alanlarındaki kadınlar arasında, erkek egemenliğine bir isyan olarak başladığını biliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yavaş ilerleyen tren birbirini izleyen şehirlerde duruyordu: Millerce uzanan derme çatma kulübeler, ağaçsız, savaşlar sırasında bombalanmış veya yakılmış, bir daha yeniden toparlanmamış topraklar; kimisi yağmalanmış harabe halinde, kimisi antika görünüşlü, yıkık dökük, duman kusan ama çalışan fabrikalar. Her istasyonda yüzlerce insan trenden inip, yüzlercesi biniyordu, arı oğulu gibi, birbiri üstünde, vagon görevlilerine rüşvet teklif ederek, sonra yine üniformalı muhafızlar veya polisler tarafından kabaca itilip kakılarak. Uzun kıtanın kuzey yanında, Werel'de olduğu gibi bir sürü kara derili, mavimtırak kara derili insanlar görmüştü; fakat tren güneye ilerledikçe bunlardan daha az görünmeye başladı; sonunda Yotebber'e varınca köylerde ve viran demiryolu yan hatlarında kendisinden daha soluk mavimtırak, toz rengi insanlar boy gösterdi. Bunlar "toz insanlar" idi, Werel'li kölelerin yüzlerce nesil sonrası.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yotebber, Kurtuluş'un ilk merkezlerinden biri olmuştu. Patronlar bombalar ve zehirli gazlarla misilleme yapmışlar, binlerce insan hayatını kaybetmişti. İster insan olsun, ister hayvan, gömülemeyen cesetlerden kurtulmak için kasabalar olduğu gibi ateşe verilmişti. Çürüyen cesetler büyük nehrin ağzını bir baraj gibi kapatmıştı. Ama bütün bunlar geride kalmıştı. Yeowe özgürdü, Dünyalar'ın Ekumen'inin yeni bir üyesiydi ve İkincil Sefir sıfatıyla Havzhiva, Yotebber Bölgesindeki halkın, yeni tarihlerini yapmalarına yardım etmek için yoldaydı. Ya da bir Hainlinin görüş açısıyla, kadim tarihlerine yeniden katılmalarına yardım için.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yotteber Kent istasyonunda polisler ve askerler tarafından oluşturulmuş barikatın ardından bağırıp çağıran, coşan geniş bir kalabalık tarafından karşılanmıştı; barikatın önünde şahane kaftanlar giymiş, görevlerine ait kuşaklar takınmış, farklı olarak süslü üniformlar içinde bir memurlar delegasyonu bulunuyordu: Koca adamlar, çoğu itibarlı, son derece halka mal olmuş tipler. Hoşgeldin nutukları; üçboyutnet ve gerçekgibi haber muhabirleriyle fotoğrafçıları vardı. Yine de burası bir sirk değildi. Koca adamların denetimi ellerinde tuttukları kesindi. Konuklarının, memnuniyetle karşılandığını, halkça sevildiğini —Reis'in de kısa, etkili nutkunda belirtmiş olduğu gibi— Gelecekten bir Sefir olduğunu, bilmesini istiyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O gece, bir Sahip'in şehir konağından bozma oteldeki lüks süitinde Havzhiva şöyle düşündü: Eğer gelecekten gelen adamlarının bir puebloda büyüdüğünü, buraya gelinceye kadar gerçekgibi görmediğini bilselerdi...</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu insanları hayal kırıklığına uğratmamayı diledi. Werel'de onlarla karşılaştığı ilk andan itibaren, korkunç toplumlarına rağmen onları sevmişti. Hayat ve gurur doluydular; burada Yeowe'de ise adalet hülyalarıyla doluydular. Havzhiva kadim bir Terralının başka bir tanrı için söylediği adalet sözünü düşündü: İmkânsız olduğu için inanıyorum. Güzel bir uyku çekti, ılık, parlak sabahta, beklenti içinde erkenden uyandı. Şehri, kendi şehrini tanımaya başlamak için yürüyüşe çıktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kapıcı —kendi özgürlükleri için böylesine çaresizlik içinde savaşmış bu adamların uşaklara sahip olduğunu öğrenmek son derece akıl karıştırıcıydı— bir araba, bir rehber beklemesi için çok ısrar etti, belli ki büyük bir adamın bu kadar erkenden, yayan, maiyetine birini almadan çıkması onu üzmüştü. Havzhiva yürüyüş yapmak istediğini ve tek başına da yürüyebilecek kabiliyette olduğunu açıkladı. Mutsuz kapıcıyı arkasından, "Aman beyim, lütfen Şehir Parkı'ndan sakının!" diye bağırırken bıraktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva parkın bir tören veya çiçek dikimi nedeniyle kapalı olabileceğini düşünerek kapıcının sözüne uydu. Bir pazarın hızını almış olduğu bir meydana varınca kendisini bir kalabalığın merkezinde buldu; insanlar kaçınılmaz olarak onu fark ettiler. Şık Yeowe giysileri içindeydi; bir yelek, pantolon, hafif ve dar bir kaftan ama dört yüz bin kişilik şehirdeki tek kızıl kahve tene sahip insan oydu. Onun tenini, gözlerini görür görmez onu tanımışlardı: Bir Yabancı. O yüzden pazardan ayrılarak yumuşak, ılık havanın ve evlerin yıpranmış, sevimli sömürge mimarisinin tadına vara vara, ikametgâhların bulunduğu sakin sokakları seçti. Süslü bir Tual mabedini hayranlıkla seyretmek için durdu. Daha ziyade pejmürde ve ıssız görünüyordu ama kapı eşiğindeki Ana heykelinin ayaklarının dibinde, yeni sunulmuş taze çiçekler bulunduğunu gördü. Heykelin burnu savaş sırasında kırılmış olsa da sükûnetle, biraz şaşı bakıyordu. İnsanlar onun arkasından sesleniyordu. Yakınındaki biri ona, "Yabancı boku, dünyamızdan defol," dedi; birileri tekme atıp ayaklarını yerden keserken birileri de kollarından tuttu. Çığlık çığlığa bağıran çarpılmış yüzler etrafını sardı. Bedenini korkunç, mide bulandırıcı bir kramp kapladı; boğuşma, sesler ve acı yüklü kızıl bir karanlık halinde onu iki büklüm etti; sonra baş döndürücü bir büzülme, derken ışığın ve seslerin azalıp yok oluşu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Yaşlı bir kadın oturuyordu yanında, ona belli belirsiz de olsa aşina gelen neredeyse ezgisiz bir şarkı fısıldıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın örgü örüyordu. Uzun bir süre adama bakmadı; baktığı zaman da "Hah!" dedi. Adam görüntüyü netleştirmekte zorluk çekti ama kadının yüzünün soluk mavi bir tene sahip olduğunu ve kara gözlerinde hiç beyaz olmadığını gördü sonunda.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın, adamın bir taraflarına takılmış olan bir çeşit aleti yeniden ayarladı ve, "Ben deva kadınıyım," dedi. "Hemşire. Bir darbe almışsın, hafif bir kafatası kırığı var, zedelenmiş bir böbrek, kırık bir omuz, midende bir bıçak yarası; ama iyi olacaksın; merak etme."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bütün bunlar, göründüğü kadarıyla onun anlıyor olması gereken yabancı bir dildeydi. En sonunda "merak etme" kısmını anladı ve itaat etti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">NAFAL modundaki <span style="font-style:italic">Darranda Terasları</span>'nda olduğunu düşündü. Yüz yıl kötü bir düş içinde geçmişti ama geçip gitmemişti. İnsanların ve saatlerin yüzleri yoktu. Dayanma Duası'nı mırıldanmak istedi ama sözleri yoktu. Sözler gitmişti. Yaşlı kadın elini tuttu. Adamın elini tutarak, yavaş yavaş onu zamana, yerel zamana, kadının örgü örmekte olduğu loş, sakin odaya geri getirdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sabahtı, pencerede sıcak, parlak bir güneş vardı. Yotebber Bölgesi Reis'i yatağının yanında duruyordu; kırmızı beyaz kaftanı içinde kule gibi bir adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok özür dilerim," dedi Havzhiva yavaşça ve boğuk bir sesle çünkü ağzı hasarlıydı. "Tek başına sokağa çıkmak benim ahmaklığımdı. Kabahat tamamen bana ait."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kalleşler yakalandı ve hukuk mahkemesinde yargılanacaklar," dedi Şef.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Genç adamlar," dedi Havzhiva. "Benim cahilliğim ve ahmaklığım yüzünden oldu bu olay..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Cezalarını çekecekler," dedi Reis.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gündüz hemşireleri onun yanında otururken hep üçboyutekranı açıp haberleri ve temsilleri seyrediyorlardı. Sesi kısık tutuyorlardı; Havzhiva da aldırış etmiyordu. Sıcak bir öğleden sonrasıydı; yavaş yavaş gökyüzünden geçen soluk bulutları seyrederken hemşire, yüksek rütbeden birine kullanılan resmi hitapla şöyle dedi; "Ay, çabuk —eğer beyefendi bakarlarsa kendilerine saldıran kötü adamların cezalandırılışlarını seyredebilirler!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva söz dinledi. İnce bir insan bedeninin ayağından asılmış olduğunu, kollarıyla ellerinin seyirdiğini, bağırsaklarının göğsüne ve yüzüne doğru sallandığını gördü. Yüksek sesle haykırarak, yüzünü koluna gömdü. "Kapat şunu," dedi, "kapat!" Öğürerek nefes almaya çalıştı. "Siz insan değilsiniz!" diye bağırdı kendi dilinde Stse şivesiyle. Odada bir koşuşturmaca vardı. Tezahürat yapan kalabalığın gürültüsü birdenbire kesildi. Nefesine hâkim oldu, gözleri kapalı uzanarak Dayanma Duası'nın bir ibaresini, aklı ve bedeni sakinleşinceye kadar ve bir yerlerde çok olmasa da bir denge sağlayıncaya kadar tekrar ve tekrar söyledi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yemekle geldiler; alıp götürmelerini rica etti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Oda loştu, duvarda alçakta bir yerlerde duran bir gece lambası ve pencere dışındaki şehir ışıklarıyla aydınlanıyordu. Yaşlı kadın, gece hemşiresi vardı, yarı karanlıkta örgü örüyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok üzgünüm," dedi Havzhiva öylesine, onlara ne demiş olduğunu bilmediğinin bilinciyle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Aman Bay Sefir," dedi yaşlı kadın içini uzun uzun çekerek. "Sizin halkınızı okudum. Hainli insanlar. Siz bizim gibi yapmıyorsunuz. Siz birbirinize işkence edip öldürmüyorsunuz. Barış içinde yaşıyorsunuz. Biz size nasıl görünüyoruz merak ediyorum. Cadılar gibi, iblisler gibi belki de."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi adam ama yeni bir bulantıyı zor bastırdı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kendini daha iyi hissettiğinde, daha güçlü olduğunda Bay Sefir seninle konuşmak istediğim bir şey var." Kadının sesi sakin ve resmi, heybetli bir hal alabilecek mutlak, rahat bir yetki yüklüydü. Bütün hayatı boyunca o tarzda konuşan insanlar tanımıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şimdi dinleyebilirim," dedi adam ama kadın, "Şimdi olmaz," dedi. "Yorgunsun. Şarkı söylememi ister misin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi adam; kadın oturup bir yandan örgüsünü ördü bir yandan sessiz, ezgisiz fısıltı halinde şarkısını söyledi. Tanrılarının isimleri vardı şarkıda: Tual, Kamye. Onlar benim tanrılarım değil, diye düşündü adam, ama gözlerini kapatıp uyudu, beşik gibi sallanan bir dengede emniyet içinde.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Kadının adı Yeron'du ve yaşlı değildi. Kırk yedi yaşındaydı. Otuz yıllık bir savaş ve birkaç kıtlık geçirmişti. Takma dişleri vardı, bu Havzhiva'nın hiç duymamış olduğu bir şeydi; tel çerçeveli gözlükler takıyordu; beden tamiratı Werel'de bilinmeyen bir şey değil ama bu Yeowe'de insanların çoğunun maddi gücünü aşıyor, dedi kadın. Çok zayıftı, saçı da zayıftı. Mağrur bir duruşu vardı ama sol kalçasındaki eski bir yara nedeniyle hareketleri tutuktu. "Dünyadaki herkesin, herkesin bir tarafında bir kurşun veya kamçı yarası, kopmuş bir bacağı veya gönüllerine gömdükleri ölü bir bebekleri var," dedi kadın. "Artık sen de bizden birisin Bay Sefir. Ateşten geçtin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İyileşmesi iyi gidiyordu. Ona bakan beş veya altı tıbbi uzman vardı. Bölgesel Reis birkaç günde bir uğruyor, her gün de bir memur gönderiyordu. Havzhiva Reis'in minnettar olduğunu fark etti. Ekumen temsilcisine yapılan insafsız saldırı, Kurtuluş'un başka bir yerel diktatörü olan inatçı, tecrit politikası yanlısı Dünya Partisi'ne bir darbe vurması konusunda onun için bir bahane olmuş, herkesçe anlaşılabilir güçlü bir destek vermişti. Zaferlerinin şaşaalı raporlarını İkincil Sefir'in hastahane odasına yolluyordu. Üçboyuthaberler koşan, ateş eden üniformalı adamlarla ve çöl tepelerinden vızır vızır geçen uçucularla doluydu. Koridorlarda yürüyüp güç kazanırken Havzhiva, koğuşlarda yatmakta olan, gerçekgibi nete bağlanmış ve tabii ki ellerinde silahları, kameraları olan, ateş edenlerin görüş açısından çatışmaları "tecrübe eden" hastalar gördü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Geceleri ekranlar karanlıktı, netler kapanıyordu; Yeron gelip pencereden sızan soluk ışıkta onun yanında oturuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bana söylemen gereken bir şey olduğunu söylemiştin," dedi Havzhiva. Bol kokulu, ılık havanın girmesi için açtığı pencereden içeri dolan gürültü, müzik, aşağıdaki caddeden gelen insan sesleri ile dolu olan şehir gecesi huzursuzdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet, söyledim." Kadın örgüsünü bıraktı. "Ben senin hemşirenin! Bay Sefir ama aynı zamanda bir haberciyim de. Yaralandığını duyduğumda, affet beni ama, 'Kamye Efendimiz ile Merhamet Hanımı'na şükürler olsun!' dedim. Çünkü mesajımı sana nasıl ulaştırabileceğimi bilemiyordum ama artık biliyorum." Sakin sesi bir dakika için duraksadı. "Bu hastahaneyi on beş yıl işlettim. Savaş sırasında. Hâlâ burada bir iki işimi halledebiliyorum." Yine duraksadı. Kadının sesi gibi, sessizliği de adama tanıdık geliyordu. "Ben Ekumen'e mesaj getiren bir haberciyim," dedi kadın, "kadınlardan. Buradaki kadınlardan. Bütün Yeowe üzerindeki kadınlardan. Sizinle bir ittifak yapmak istiyoruz... Biliyorum, hükümet zaten bunu yaptı. Yeowe Dünyalar Ekumeni'nin bir üyesi. Bunu biliyoruz. Ama bunun ne anlamı var? Bize hiçbir şey ifade etmiyor. Kadınlar burada, bu dünyada nedir biliyor musun? Bir hiçtirler. Onlar hükümetin bir parçası değil. Kurtuluşu kadınlar yaptı. Onun için tıpkı erkekler gibi çalıştılar ve öldüler. Ama general değillerdi, reis değiller. Onlar bir hiç. Köylerde hiçden de azlar, iş hayvanı, damızlık hayvan. Burada biraz daha iyi. Ama iyi değil. Ben Besso'daki Tıp Okulu'nda okumuştum. Bir hekimim, hemşire değil. Patronların yönetimi altında bu hastaneyi yönetiyordum. Şimdi bir erkek yönetiyor. Artık erkeklerimiz sahip oldular. Ve biz neysek o kaldık. Mal. Bu uzun savaşı bu yüzden yapmazdık herhalde. Siz yapar mıydınız Bay Sefir? Sanırım bizim yeni bir kurtuluş yaşamamız gerek. İşimizi bitirmemiz gerek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Uzun bir sessizlikten sonra Havzhiva yavaşça sordu, "Örgütlendiniz mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"A, tabii. A, tabii! Tıpkı eski günlerdeki gibi. Karanlıkta bile örgütleniriz!" Kadın biraz güldü. "Ama kendi özgürlüğümüzü kendi başımıza kazanabileceğimizi zannetmiyorum. Değişim olması gerekiyor. Erkekler patron olmak zorunda olduklarını düşünüyorlar. Bunu düşünmekten vazgeçmeleri lazım. Hayatım boyunca öğrendiğim bir şey var, o da, kimsenin fikrini silahla değiştiremezsin. Patronu öldürüp, patron oluyorsunuz. Eski köle aklı, patron aklı. Bunu değiştirmemiz gerek Bay Sefir. Senin yardımınla. Ekumen'in yardımıyla."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben burada sizin halkınız ile Ekumen arasında bir bağlantı oluşturmaya çalışıyorum. Ama zamana ihtiyacım olacak," dedi adam. "Öğrenmem gerek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İstediğin zaman olsun. Biz de bu patron kafasını bir günde veya bir yılda değiştiremeyeceğimizi biliyoruz. Bu bir eğitim meselesi." Bu sözü kutsal bir söz gibi söyledi. "Uzun bir zaman alacak. Sen acele etme. Dinleyeceğini bilsek yeter."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Dinleyeceğim," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın derin bir nefesten sonra yeniden örgüsünü eline aldı. Biraz sonra, "Bizi işitmek pek kolay olmayacak," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam yorgundu. Kadının konuşmasının yoğunluğu o an için adamın tahammülünün üzerindeydi. Adam kadının ne demek istediğini bilmiyordu. Kibar bir sessizlik anlayamadığının erişkin bir göstergesiydi. Bir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın adama baktı. "Sana nasıl ulaşabiliriz? Bu bizim için bir sorun. Sana söylüyorum biz bir hiçiz. Sana ancak bir hemşire olarak yaklaşabiliriz. Hizmetçin olarak. Çamaşırlarını yıkayan bir kadın olarak. Biz reislere karışmayız. Biz konseylerde yokuz. Şölen yemeklerine katılmayız."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Söyle bana..." tereddüt etti. "Nasıl başlayacağımı söyle. Eğer yapabilirsen beni görmeyi talep et. İstediğin zaman gel, ne zaman istersen... bu emniyetli mi?" Derslerini hep çabuk öğrenirdi. "Dinlerim. Elimden geleni yaparım." Hiçbir zaman şüphe etmeyi pek öğrenemeyecekti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın uzanarak kibarca adamı dudaklarından öptü. Kadının dudakları hafif, kuru ve yumuşaktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bak," dedi, "bunu sana hiçbir reis veremez."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yeniden örgüsünü aldı eline. Kadın, "Annen sağ mı Bay Havzhiva?" diye sorduğunda adam uykuya dalmış sayılırdı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bütün halkım öldü."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın hafif bir ses çıkarttı. "Mahrum kalmışsın," dedi kadın. "Karın da mı yok?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yok."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Biz senin anan, kız kardeşin, kızın oluruz. Senin halkın. Seni aramızda var olacak o aşk için öptüm. Göreceksin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">"Resepsiyona davet edilenlerin listesi Bay Yehedarhed," dedi Doranden, Reis'in İkincil Sefir'le ilişkisini ayarlayan irtibat subayı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva elekranındaki listeyi dikkatle inceledi, sonuna kadar baktı ve, "Gerisi nerede?" dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Özür dilerim Bay Sefir — unutulanlar mı var? Bütün liste bu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama bunların hepsi erkek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Doranden cevap vermeden önce geçen o azıcık sessizlik anında, Havzhiva yaşamının dengesinin kurulduğunu hissetti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Konukların eşlerini getirmelerini mi istiyorsunuz? Tabii ya! Eğer bu Ekumenik bir âdetse hanımları da çağırmaktan büyük memnuniyet duyarız!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yeoweli erkeklerin öyle bir dudaklarını şapırdatarak "hanımlar" deyişi vardı ki Havzhiva bu sıfatın sadece Werel'deki sahip sınıfının kadınlarını kapsadığını zannetmişti. Denge bozuldu. "Ne hanımları?" diye sordu kaşlarını çatarak. "Ben kadınlardan söz ediyorum. Onların sizin toplumunuzda bir yerleri yok mu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Konuşurken sinirleri çok gerginleşmişti çünkü burada tehlike yaratan şeyin kendi cehaleti olduğunu artık anlamıştı. Sakin bir sokakta yürümek neredeyse öldürücü olabiliyorsa, Reis'in irtibat memurunu mahcup etmek de olabilirdi. Doranden'in mahcup olduğu —başından kaynar sular boşandığı— kesindi. Ağzını açıp kapattı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Özür dilerim Bay Doranden," dedi Havzhiva, "lütfen başarısız şaka yapma çabalarımı affedin. Tabii ki kadınlarınızın toplumunuz içinde her türlü sorumluluk yüklendiklerini biliyorum. Ben sadece, ahmakça ve başarısız bir biçimde, bu tür kadınların ve kocalarının da, bu konukların zevceleriyle birlikte resepsiyona katılmalarından son derece memnuniyet duyacağımı söylemeye çalışıyordum. Sizin âdetlerinizle ilgili korkunç bir gaf yapmıyorum değil mi? Ben sizin Werel'deki gibi toplumsal cinsiyet ayrımı yapmadığınızı düşünüyordum. Lütfen, eğer yanılıyorsam, bir kez daha bu cahil ecnebiyi affetmenizi rica edeceğim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ağız kalabalığının diplomasinin yarısı olduğuna karar vermişti bile Havzhiva. Diğer yarısı da sessiz kalmaktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Doranden ikinci seçenekten yararlanarak birkaç içten, iç rahatlatıcı sözle ayrıldı. Ertesi sabah, Doranden hepsi kadın, on bir yeni isim bulunan yeniden hazırlanmış listeyle gelinceye kadar Havzhiva'nın sinirleri yatışmadı. Bir okul müdiresi ile birkaç öğretmen vardı; geri kalanlar "emekliye ayrılmış" diye işaretlenmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Mükemmel, mükemmel!" dedi Havzhiva. "Ben bir isim daha ilave edebilir miyim?" — Tabii tabii, Ekselanslarının dilediği herhangi bir — "Dr. Yeron," dedi Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yine minik bir sessizlik, teraziye düşen bir toz tanesi. Doranden bu ismi biliyordu. "Evet," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Biliyorsunuz Dr. Yeron, o mükemmel hastahanenizde bana bakmıştı. Arkadaş olduk. Sıradan bir hemşire o kadar kıymetli insanlar arasında uygun olmayabilir; ama listenizde birkaç doktora rastladım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kesinlikle," dedi Doranden. Afallamış görünüyordu. Reis ile adamları, İkincil Sefir'i pek öyle önemsemeden, kibarca idare etmeye çok alışmışlardı. Artık tamamen iyileşmiş de olsa zayıf biri, bir kurban; saldırılardan, hatta kendini savunmaktan bile bihaber; her açıdan ruhani biri, bir arif, bir ecnebi: Onu böyle gördüklerini biliyordu. Ona bir sembol, ihtiyaçlarının karşılığı için bir vasıta olarak oldukça kıymet veriyorlardı; onun önemsiz bir adam olduğunu düşünüyorlardı. Bu durum hakkında onlarla aynı görüşteydi ama vasıf olarak değil, önemsizliği konusunda değil. Yaptığı şeyin önemli olabileceğini biliyordu. Bunu yeni görmüştü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">"Mutlaka bir korumaya neden ihtiyacınız olduğunu anlıyorsunuzdur Sefirim," dedi General biraz sabırsızlanarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Burası tehlikeli bir şehir General Denkam, evet, bunu anlıyorum. Herkes için tehlikeli. Nette genç adamların oluşturdukları çetelerin, bana saldıranlar gibi çetelerin polisin denetiminin oldukça dışında, sokaklarda kol gezdiğini görüyorum. Her çocuğun, her kadının bir korumaya ihtiyacı var. Her vatandaşın hakkı olan emniyetin benim şahsi ayrıcalığım olduğunu bilmek beni üzer."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">General gözlerini kırpıştırdı ama teslim olmadı. "Sizin bir suikasta kurban gitmenize izin veremeyiz."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva Yeowe dürüstlüğünün pervasızlığına bayılıyordu. "Ben de bir suikasta kurban gitmek istemiyorum," dedi. "Bir önerim var beyim. Polis kadınlar var, şehir polis güçlerinin kadın üyeleri, öyle değil mi? Bana onların arasından bir koruma bulun. Sonuç olarak silahlı bir kadın da, silahlı bir erkek kadar tehlikelidir öyle değil mi? Reis'in de dünkü konuşmasında belagatla belirtmiş olduğu gibi Yeowe'nin özgürlüğünü kazanmasında büyük bir rolü olan kadınları da şereflendirmek isterim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">General Havzhiva'nın yanından dökme demir gibi yüzle ayrılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva korumalarından pek hoşlanıyor sayılmazdı. Sert yapılı, külhanbeyi kadınlardı, samimiyetsiz, bir türlü onun anlayamadığı bir lehçe konuşuyorlardı. Birçoğunun evde çocukları vardı ama çocukları hakkında konuşmayı reddediyorlardı. Hiddetli bir beceriliklikleri vardı. İyi korunuyordu. Bu soğuk gözlü eşlikçilerle dolanmaya başlayınca şehirdeki kalabalık tarafından kendisine başka türlü bakılmaya başlandığını fark etti: Biraz zevkle, bir çeşit anlayışla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yaşlı bir adamın pazarda, "Bu çocukta azıcık sağduyu var," dediğini duymuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Herkes Reis'e Reis diyordu ama yüzüne karşı değil. "Bay Başkan," dedi Havzhiva, "sorun hiç de Ekumenik prensipler veya Hain âdetleri değil. Bunların hiçbirinin, burada Yeowe'de en ufak bir ağırlığı, en ufak bir önemi yoktur veya olmamalıdır. Burası sizin dünyanız."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Reis tek bir hareketle, ağır ağır başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu dünyaya," dedi Havzhiva, artık dili başa çıkılamayacak biçimde açılmıştı, "artık Werel'den göçmenler gelmeye başladı ve Werel'li yönetici sınıfı, alt sınıfın artan miktarlarla göç etmesine izin vererek devrim baskısını azaltmaya çalıştıkça daha da fazlası gelmeye başlayacak. Siz beyim, bu büyük nüfus akışının burada Yotebber'de neden olacağı fırsatları ve sorunları benden daha iyi bilirsiniz. Şimdi, tabii ki göçmenlerin en azından yarısı kadın olacak ve Werel ile Yeowe arasında, cinsiyet farkı yapısı —roller, davranış beklentileri kadın-erkek ilişkileri— açısından hatırı sayılır bir fark olduğu gerçeğinin düşünmeye değer olduğu görüşündeyim. Werelli göçmenler arasında karar sahiplerinin çoğu, yetki sahibi olanlar kadınlar olacak. Hame Konseyi'nin onda dokuzu kadın, sanırım. Konuşmacılar ile delegelerin çoğu kadın. Bu insanlar tamamen erkeklerin yönetiminde olan ve erkeklerce temsil edilen bir topluma gelecekler. Bence, eğer bu durum önceden dikkatle düşünülmezse bir yanlış anlama ve zıtlaşma yaşanması ihtimali var. Belki bazı kadınların temsilci olarak kullanılması..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Eski Dünya'daki köleler arasında," dedi Reis, "kadınlar reisti. Bizim halkımız arasında erkekler reistir. Bu, böyle. Eski Dünya'nın köleleri, Yeni Dünya'da özgür olacak."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ya kadınlar Bay Başkan?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Özgür bir adamın kadınları da özgürdür," dedi Reis.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">"Madem öyle," dedi Yeron derin derin içini çekerek, "biraz toz kaldırmamız icap edecek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Toz halkı bu konuda pek marifetlidir," dedi Dobibe.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O halde adam gibi toz kaldıralım," dedi Tualyan. "Çünkü ne yaparsak yapalım zaten deliye dönecekler. Oğlan bebekleri öldüren hadım edici lezbiyenlerden dem vurup bağırıp çağıracaklar. Beşimiz bir araya gelip lanet olasıca bir şarkı söylemeye kalksak, bu gerçekgibide beş yüzümüzün ellerimizde makinalı tüfeklerle Yeowe'deki uygarlığı yok etmemize vardırılacak. O yüzden gelin, adam gibi bir şey yapalım derim. Beş bin kadına şarkı söyletelim. Trenleri durduralım. Tren rayları üzerine yatalım. Yotebber'de raylar üzerine yatan elli bin kadın. Düşünebiliyor musunuz?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Toplantı (Yotebber Şehri ve Bölgesel Eğitimsel Yardım Cemiyeti toplantısı) şehir okullarının birinin sınıfında yapılıyordu. Havzhiva'nın sivil giysileri içindeki korumaları, dikkat çekmeden koridorda bekliyordu. Havzhiva ile kırk kadın boş netekranlarına bağlanmış küçük sandalyelere sıkışmış oturuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ne istiyorsunuz?" dedi Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gizli oylama!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İş konusunda eşitlik!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İşimize göre ücret!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gizli oylama!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çocuk izni!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gizli oylama!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Saygı!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva'nın notalıcısı deliler gibi yazıyıp duruyordu. Kadınlar bir süre daha bağırmaya devam ettikten sonra yeniden konuşmaya koyuldular.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva'yı arabayla eve götürürken korumalarından biri Havzhiva ile konuştu. "Beyim," dedi kadın. "Onların hepsi öğretmen miydi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi adam. "Bir nevi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Lanet olsun," dedi kadın. "Eskisinden çok farklılar."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yehedarhed! Orada ne haltlar karıştırıyorsun?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Efendim hanımefendi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Haberlerdeydin. Tren rayları üzerine yatan bir milyon kadar kadının, uçucu haydutlarının, Başkanın Evinin etrafına yayılmış oturmuş insanların ortasında. Ağzın kulaklarında kadınlarla konuşup duruyordun."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Aksini yapmak çok zordu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bölgesel Hükümet ateş etmeye başlayınca tebessümün kaybolacak mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet. Bize destek çıkacak mısınız?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nasıl?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ekumen Sefiresi'nden Yotebber kadınlarına yüreklendirici sözler. Yeowe, Köle Dünyasından gelen göçmenlere gerçek bir özgürlük modeli. Yotebber Hükümet'ine övgü dolu sözler: Kendine olan hâkimiyeti, aydınlanması açısından Yotebber tüm Yeowe için bir örnek teşkil ediyor ve saire."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tabii. Umarım bir işe yarar. Bu bir devrim mi Havzhiva?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu eğitim hanımefendi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Cümle kapısı ağır demir kasası içinde sonuna kadar açıldı; hiç duvar yoktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sömürü zamanında," dedi Yaşlı, "bu kapı günde iki kere açılırdı: Sabahları insanların işe gidebilmesi için, akşamları da işten dönebilmeleri için. Bütün diğer zamanlarda kilitli ve sürgülüydü." Kapının dış yüzünde asılı duran koca, kırık asma kilidi gösterdi, koca sürgüleri kenetleri içinde paslanmıştı. Adamın hareketleri ciddi, ölçülüydü, sözleri gibi; Havzhiva bir kez daha, bu insanların bu düşkün hallerinde muhafaza ettikleri itibarı, köle edilmelerine karşı veya köle oldukları için sürdürdükleri haşmeti takdir etti. Ağızdan ağıza o güne kadar gelen kutsal metinleri, <span style="font-style:italic">Arkamye</span>'nin hudutsuz etkisini takdir etmeye başlamıştı. "Elimizde olan buydu. Bu sahip olduğumuz şeydi," demişti şehirde, altmış beş, yetmiş yaşlarında bir adam okumasını öğrenmeye başladığı kitaba dokunarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva da kitabı özgün dilinde okumaya başlamıştı. Yavaş yavaş, bu hiddetli cesaret ile feragatin üç bin yıldır esaret altındaki insanların akıllarını nasıl aydınlatıp beslediğini anlamaya çalışarak. Genellikle seslerin ahenginde, o gün konuşmakta olan sesleri duymuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir aylığına, Tarımsal Plantasyon Şirketi'nin Yotebber'de üç yüz elli yıl önce kurduğu ilk köle kapalı yerleşim alanı olan Hayawa Kabile Köyü'nde kalacaktı. Doğu kıyısındaki bu engin, terk edilmiş bölgede plantasyon köle toplumu ve kültürü korunmuştu. Kurtuluş Hareketi'nden diğer kadınlar ile Yeron, Yeowelilerin kim olduğunu anlaması için plantasyonları ve kabileleri bilmesi gerektiğini söylemişlerdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kapalı yerleşim alanlarının ilk yüzyılda kadınsız ve çocuksuz, sadece bir erkek bölgesi olduğunu biliyordu. Dahili bir hükümet ve güç ve adam kayırmaya dayanan katı bir hiyerarşi geliştirmişlerdi. İktidar, sınavlar, büyük sıkıntılarla elde ediliyor ve istiklal ile hilenin hassas dengesiyle korunuyordu. Sonunda kadın köleler, bu katı sisteme kölelerin kölesi olarak girmişlerdi. Patronlar gibi köle adamlar tarafından uşak ve cinsel bir araç olarak kullanılmışlardı. Cinsel sadakat ve eşitlik sadece erkekler arasında, tutkunun, anlaşmanın, toplumsal rolün, kabile politikasının bir bağlantısı olarak kabul görmeye devam ediyordu. Daha sonraki yüzyıllarda çocukların kapalı yerleşim alanlarındaki varlığı kabiledeki âdetleri değiştirmiş ve zenginleştirmişti ama köle sahipler için son derece avantajlı olan erkeklerin egemen olduğu sistem esas itibariyle değişmemişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yarın sizi kabul töreninde aramızda görmeyi umuyoruz," dedi Yaşlı ciddi üslubuyla; Havzhiva da ona başka hiçbir şeyin onu bu kadar önemli bir törene katılmak kadar memnun edip şeref vermeyeceğine dair teminat verdi. Yaşlı'nın tüm ağırbaşlılığına rağmen çok memnun olduğu belliydi. Elli yaşının üzerinde bir adamdı; bu da bir köle olarak doğduğu ve çocukluğunu ve erişkin yıllarını Kurtuluş sırasında geçirdiği anlamına geliyordu. Havzhiva Yeron'un söylediklerini hatırlayarak yara izlerine baktı ve buldu: Yaşlı zayıf, kuru, topaldı ve hiç üst dişi yoktu; her yanında kıtlığın ve savaşın işaretleri vardı. Aynı zamanda âdetleri uyarınca yara izi taşıyordu; boynundan, uzun apoletler gibi omuz başlarını dolanarak dirseğine dört paralel çizgi halinde uzanan kabarık izler; ayrıca alnına kabilesince tayin edilmiş, değiştirilemez reisliğin işareti olarak, açık duran lacivert bir göz dövmesi vardı. Duvarlar yıkılıncaya kadar köle bir reis, kölelerin bir köle efendisi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yaşlı cümle kapısından uzuneve kadar belli bir yoldan gitti; onu izleyen Havzhiva başka kimsenin bu yolu kullanmadığını gözlemledi: Erkek, kadın ve çocuklar uzuneve giden daha geniş, paralel bir yoldan giriyorlardı. Bu şefin yoluydu, daha dar yol.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O gece, kabul edilecek çocuklar kadınların tarafında oruç tutup uykusuz bırakılırken bütün reisler ve yaşlılar bir kutlama için toplanmışlardı. Yeowelilerin alışkın oldukları ağır yemeklerden aşırı miktarlarda vardı, hemen hemen her şeyin temelini oluşturan renkler ve baharatlarla süslenmiş bataklık pirinci; tüm bunların üzerinde de et vardı. Kadınlar içeri dışarı gidip gelerek daha da ince hazırlanmış, daha çok et —sığır eti, Patron yemeği, özgürlüğün kesin ve tartışılmaz işareti— bulunan büyük tabaklarla servis yapıyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva et yiyerek büyümemişti ve kendisini ishal ettiğini de biliyordu ama yiyeceğin önemini ve hiçbir zaman yeterince sahip olamayanlar için bolluğun anlamının ne demek olduğunu bildiğinden kaynamış etleri, biftekleri erkek gibi çiğniyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sonunda koca meyva sepetleri servis tabaklarının yerini alınca kadınlar ortadan yok oldular ve müzik başladı. Kabile reisi <span style="font-style:italic">leos</span>'a başıyla bir işaret yaptı; <span style="font-style:italic">leos</span>, "cinsel gözde/üvey kardeş/vâris değil/oğul değil" anlamına gelen bir kelimeydi. Kendinden emin, iyi tabiatlı bir güzellik timsali olan genç adam gülümsedi; uzun ellerini bir kez yavaşçacık çırptıktan sonra gri mavi avuç içlerini ince bir ritmle sürtmeye başladı. Sofradakiler sessizleştikçe o şarkı söyledi ama bir fısıltıyla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Müzik enstrümanları plantasyonların çoğunda yasaklanmıştı; Patronların çoğu Tual'a yakılan, onuncugün ayinlerindeki törensel ilahiler hariç şarkı söylenmesine izin vermiyordu. Şirket zamanını şarkı söyleyerek boşa harcıyan bir köle yakalanırsa, boğazından aşağıya asit dökülerek cezalandırılabilirdi. Çalışabildiği süre zarfında gürültü yapmasına gerek yoktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu tür plantasyonlarda köleler neredeyse tamamen sessiz bir müzik geliştirmişti; avuç içlerinin avuç içlerine değişi ve sürtüşü, belli belirsiz seslendirilmiş, belli belirsiz değişen, uzun bir ezgi çizgisi. Söylenen sözler, kulağa anlamsızmış gibi gelsinler diye özellikle bölünmüş, çarpıtılmış, parçalara ayrılmıştı. <span style="font-style:italic">Shesh</span>, demişti sahipler buna; saçmalık, kapalı yerleşim alanlarının dışından duyulmayacak kadar alçak sesle söyledikleri sürece kölelerin "ellerini birbirlerine sürtmelerine ve bu saçmalıkları söylemelerine" izin veriliyordu. Üç yüz yıl bu şekilde şarkı söyledikten sonra, artık normalde de böyle söylüyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva için çok sinir bozucuydu bu; hatta, sesler hep bir fısıltı halinde şarkıya bir bir eklenip de birbirini kesen tempolar neredeyse tek bir alçak ıslık sesinde toplanacakmış gibi olup bir türlü tam manasıyla toplanmayarak, neredeyse bir kelime oluşturacaklarmış gibi duran ama hiçbir zaman bir kelime olamayan hecelerle söylenen uzun soluklu, dörtte bir perdelik bir melodiyle dökülüp sonunda ritmin karmaşıklığını artırdıkça, ürkütücü gibi bile geliyordu kulağına. Melodiye kapılarak, hatta kısa bir süre sonra neredeyse içinde kaybolarak durmadan şimdi —şimdi içlerinden biri sesini yükseltecek —şimdi <span style="font-style:italic">leos</span> bağırıp, bir zafer narası atıp sesini serbest bırakacak!— diye düşünüyordu. Ama <span style="font-style:italic">leos</span> böyle bir şey yapmadı. Hiçbiri yapmadı. Yumuşak, hızla ilerleyen, su gibi akan, sonsuz, narin, değişken ritmiyle durmadan devam etti, etti, etti. Sofrada şişe şişe Yote portakal şarabı elden ele gezip duruyordu. İçtiler. En azından özgürce içtiler. Sarhoş oldular. Kahkahalar ve bağırtılar müziği bölmeye başladı. Ama bir kez bile fısıltının üzerinde şarkı söylemediler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hepsi uzuneve reisin yolundan döndüler, birbirlerine sarılmış, samimi bakışlarla; bir ikisi oraya buraya kusmak için mola vererek. Havzhiva'nın yanında oturan iyi kalpli, esmer adam şimdi de uzunevdeki girintide bulunan yatağında ona katılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Akşam erken vakitlerde bu adam ona kabul töreninin olduğu gece ve gün boyunca, enerjiyi değiştirebileceği için karşı cinsle cinsel ilişkinin yasaklanmış olduğunu anlatmıştı. Kabul töreni çarpıklaşabilir ve oğlanlar kabilenin iyi birer üyesi olamayabilirlerdi. Sadece bir cadı bu yasağı bile bile delerdi ama kadınların çoğu zaten cadıydı ve bir adamı sırf kötülük olsun diye baştan çıkartmaya çalışırdı. Normal, yani eşcinsel ilişkiler enerjiyi artırır, kabul törenini yolunda tutar, oğlan çocuklarına zorlu sınavları için güç verirdi. Bundan dolayıdır ki şölenden ayrılan her adamın gece için bir eşi olurdu. Havzhiva pek yıldırıcı bulduğu ve ondan hakkıyla enerji dolu bir icra bekleyebilecek olan reislerden birinin değil de bu adamın kendisine verilmiş olduğuna memnundu. Böyle olunca, sabah hatırlayabildiği kadarıyla, arkadaşı da o da o kadar sarhoştular ki iyi niyetli okşayışların arasında uykuya dalmışlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fazla kaçırılan Yote şarabının hep başında kulaklarını çınlatan bir ağrı bıraktığını biliyordu ve uyandığında bütün kafatası bu bilgiyi bir kez daha teyit etmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Öğleye doğru arkadaşı onu, meydanda adamlarla dolmaya başlayan bir şeref yerine götürdü. Arkalarında erkeklerin uzunevleri vardı, önlerinde kadınların tarafıyla, yani iç tarafla erkeklerin tarafını, başka bir değişle kapı tarafını ayıran hendek vardı — artık kapalı yerleşim alanının duvarları yıkılmış olduğu ve kapı tek başına bir abide gibi kapalı yerleşim alanındaki kulübeler, uzunevler ve her yöne doğru uzanan gölgesiz, rüzgârsız sıcak altında dalgalanan dümdüz hububat tarlaları üzerine tek başına yükseldiği halde, hâlâ bu tarafa kapı tarafı deniyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadınların kulübelerinden altı oğlan koşturarak hendeğe doğru geldi. Hendek on üç yaşında bir oğlanın atlayabileceğinden daha geniş, diye düşündü Havzhiva; ama oğlanlardan iki tanesi becermişti. Diğer dördü kahramanca sıçradılar, yetişemediler, güçlükle tırmandılar, biri düşerken ayağını veya bacağını incitmiş olduğu için aksıyordu. Hendeği başarıyla atlayan ikisi dahi yorgun ve ürkek görünüyordu; altısı da oruç tutmaktan ve uyanık kalmaktan mavimtırak bir gri rengine dönmüştü. Yaşlılar etraflarını aldılar; çıplak ve titreyen çocukları, kabilenin adamlarına doğru döndürerek meydanda sıraya soktular.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Görünürde tek kadın bile yoktu kadın tarafında.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sorular başladı; reisler ve yaşlılar, belli ki hiç duraksamadan ve soruyu soranın işareti ve şöyle bir göz hareketiyle bazen bir oğlanın, bazen de hepsinin bir ağızdan cevaplaması gereken soruları böğürüyordu. Bunlar âdetler, protokol ve ahlakla ilgili sorulardı. Oğlanlar derslerini iyi bellemişlerdi ve cevaplarını kesik kesik, acele viyaklamalar halinde veriyorlardı. Atlarken kendini sakatlayan çocuk aniden kustuktan sonra bayılıp bohça gibi olduğu yere yığılıvermişti. Hiçbir şey yapılmadı; hâlâ soruların bazıları ona yöneltiliyor ve bunu acı veren bir sessizlik izliyordu. Bir süre sonra oğlan kıpırdadı, doğrulup oturdu, bir süre titreyerek oturduktan sonra zorla ayağa kalktı ve diğerleriyle birlikte durdu. Mosmor kesilmiş dudakları bütün sorularda kıpırdadı, gerçi dinleyicilere hiçbir ses ulaşmamıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva görünürde dikkatini ayine vermiş gibi duruyordu ama aklı uzun bir zaman ve uzun bir mesafe öteye gitmişti. Bildiğimiz şeyleri öğretiyoruz, diye düşündü, ve bütün bilgilerimiz yerel.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sorgu sualden sonra sıra işaretlemeye gelmişti: Deri ve et üzerinde, iyileştiği zaman erkekliğin simgesi olan oluk gibi bir iz bırakması için sıyırarak sürtülen sert, keskin bir tahta sopayla boynun dibinden başlayarak omuz başından aşağıya, kolun dış yanından dirseğe kadar inen bir kesik. Kölelerin kapıdan içeri metal aletler sokması yasakmış, diye düşündü olanları bir konuğa yakışır şekilde dikkatle seyretmekte olan Havzhiva. Her bir kol ve çocuktan sonra ayini yöneten yaşlılar sopayı, meydanda duran büyük bir oluklu taşa sürterek sivriltmek için ara veriyordu. Oğlanların soluk mavi dudakları geriliyor, beyaz dişlerini gözler önüne seriyordu; bayılır gibi olup kıvranıyorlardı; bir tanesi bağırınca boş eliyle ağzını kapatarak kendi kendini susturmuştu. Biri, başparmağını sonunda parmaktan, yaralanan kolundan aktığı kadar kan akıncaya kadar ısırmıştı. Her oğlanın işaretlenmesi bittikçe Kabile Şefi yaraları yıkayarak üzerlerine bir çeşit merhem sürdü. Sersemleyen ve sallanan oğlanlar bir kez daha sıraya dizildiler; artık yaşlı adamlar onlara karşı daha yumuşaktı, gülümsüyor, onlara "kabile adamı", "kahraman" diyorlardı. Havzhiva rahat bir nefes aldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ama bu kez altı çocuk daha getirilmişti meydana, hendek köprüsünden yaşlı kadınlar tarafından yürütülerek. Bunlar kız çocuklarıydı, bilezik ve halhalları dışında çırılçıplaktılar. Çocuklar görününce erkek seyircilerden bir tezahürattır koptu. Havzhiva şaşırmıştı. Kadınlar da mı kabilenin bir üyesi yapılıyorlardı? Bu, en azından, iyi bir şey diye düşündü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kızların ikisi ancak buluğ çağma girmişti diğerleri daha küçüktü, birinin altı yaşından daha büyük olmadığı kesindi. Onlar da sırtları seyircilere, yüzleri oğlanlara dönük şekilde dizildi. Her birinin ardında, onları köprüden geçirmiş olan peçeli bir kadın duruyordu; her oğlanın ardında da çıplak yaşlılardan biri. Havzhiva'nın gözleri önünde küçük kız çocukları sırt üstü çıplak, grimtırak meydan toprağı üzerine yatırıldı. Yatmakta yavaş davranan birini arkasındaki kadın çekiştirip zorla yatırdı. Yaşlı adamlar oğlanların ardından dolandılar ve her biri, seyredenlerin tezahüratı, kahkahaları ve "ha-ah-ha-ah" nağmeleri arasında kızlardan birinin üzerine yattı. Peçeli kadınlar kızların başlarının olduğu yere çömelmişlerdi. Biri uzanıp çırpınan ince bir kolu yere bastırdı. Yaşlıların çıplak kalçaları, Havzhiva'nın gerçek bir cinsel münasebetle mi yoksa bunun bir taklidiyle mi olduğunu ayırt edemediği hareketlerle bir aşağı, bir yukarı hareket etti. "Bakın, bakın böyle yapacaksınız!" diye bağırıyordu seyirciler şakalar, eleştiriler ve kahkahalar arasında oğlanlara. Yaşlılar birer birer ayağa kalktı, her biri penisini garip bir iffet ile gizleyerek.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">En sonuncusu da ayağa kalkınca oğlanlar ileri doğru bir adım attı. Hepsi kızların üzerine yatarak kalçalarını yukarı aşağıya doğru hareket ettirmeye başladılar; gerçi Havzhiva hiçbirinin penisinin sertleşmemiş olduğunu görmüştü. Etraftaki adamlar kendi penislerini tutup, en son oğlan da toparlanıp ayağa kalkıncaya kadar "Al benimkini kullan!" diye bağırarak tezahürat yaptı. Kızlar bacakları açık, ölmüş minik kertenkeleler gibi yere uzanmış yatıyordu. Erkeklerden oluşan kalabalıktan onlara doğru belli belirsiz, korkunç bir hareket oldu. Ama yaşlı kadınlar, seyircilerden gelen uluma sesleri ve alaylı sözler arasında kızları çekip ayağa kaldırarak, aceleyle köprüden geri götürmeye başlamıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Uyuşturuldular, biliyor musun," dedi Havzhiva'nın yatağını paylaşmış olan iyi kalpli, esmer adam, Havzhiva'nın yüzüne bakarak. "Kızlar. Canlarını yakmıyor."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet, anlıyorum," dedi Havzhiva, şeref yerinde kıpırdamadan durarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bunlar kabul törenine yardım ettikleri için şanslı, ayrıcalıklı olanlar. Bu kızların bir an önce bekâretlerini kaybetmeleri çok önemli, biliyorsun. Her zaman birden fazla adam onlara sahip olmalı biliyorsun. O zaman —'bu senin oğlun, bu bebek reisin oğlu,' iddialarında bulunamazlar biliyorsun. Bunlar hep cadı işi. Oğul seçilir. Birinin oğlu olmanın köle bir kadının amıyla bir ilgisi yoktur. Köle kadınlara bu bir an önce öğretilmeli. Ama kızlara artık uyuşturucu veriliyor. Eskisi gibi, Şirketler zamanındaki gibi değil."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Anlıyorum," dedi Havzhiva. Adamın esmer teninin, epey bir sahip kanı taşıdığı, hatta belki de bir sahibin veya bir Patron'un oğlu olduğu anlamına geldiğini düşünerek arkadaşının yüzüne baktı. Köle bir kadından peydahlanmış, hiçkimsenin oğlu. Oğul seçilir. Bütün bilgi yereldir, bütün bilgi kısmidir. Stse'de, Ekumen Okullarında, Yeowe kapalı yerleşim alanlarında.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Onlara hâlâ köle kadın diyorsunuz," dedi. İçinde bulunduğu duruma göre hareket etme düşüncesi de, bütün hisleri de donmuştu; katıksız aptalca zihinsel bir merak yüzünden konuşuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi kara adam, "hayır, özür dilerim, çocukken öğrendiğim lisan —özür dilerim—"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Benden dileme."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva yine sadece, soğuk bir halde aklındakileri söylemişti. Adam olduğu yere sinerek sessizleşti, başı önüne eğdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Lütfen dostum, beni odama götür artık," dedi Havzhiva; esmer adam minnettarlıkla söylenene uydu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Karanlıkta yavaşça notalıcısına konuşuyordu Haince. "Hiçbir şeyi dışından değiştiremezsin. Uzakta durmakla, olanları tepeden seyretmekle, genel hatlarını almakla sadece deseni görürsün. Yanlış olanı, eksik olanı. Tamir etmek istersin. Ama yamayamazsın. İçinde olman gerek, onu dokuman. Dokumanın bir parçası olman gerek." Bu son kısmı Stse lehçesiyle söylemişti.</p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Dört kadın, kadınların tarafında yerde bir parça toprağın üzerine çömelmişti; bu parçanın ayak altında olmayışı, pürüzsüzlüğü dikkatini çekmişti: Bir çeşit kutsal yer, diye düşünmüştü. Onlara doğru yürüdü. Kadınlar kadınların tarafında, daha önce de Havzhiva'nın dikkatini çekmiş olduğu şekilde hayasızca yere çömelip, nasıl göründüklerine, adamların bakışlarının ilgisizliğine kayıtsız kalarak dizlerine doğru kamburlarını çıkartarak kaykılıyorlardı. Başları haşlanmış, tenleri tebeşir gibi soluktu. Eski lakabıyla toz insanları, tozlular; ama Havzhiva'ya renkleri daha çok çamura, küle benziyormuş gibi geliyordu. Gök mavisi rengindeki avuç içleri, tabanları veya derilerinin ince olduğu her yer elledikleri toprak rengiyle neredeyse gözlerden gizlenmişti. Hızlı hızlı, alçak sesle konuşuyorlardı ama yaklaşınca sustular. İkisi yaşlıydı, yamru yumru, kırışık dolu dizleri ve ayakları buruş buruştu. İkisi genç kadınlardı. Havzhiva da yerdeki pürüzsüz parçanın kenarına çömelince hepsi gözlerinin ucuyla ona bakmaya başladılar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu parçanın üzerine toz, renkli toprak yayarak bir çeşit desen veya resim yaptıklarını gördü. Renkler arasındaki sınırları izleyerek, biraz ele, biraz dala benzeyen soluk bir şekil ile toprak kırmızısı derin bir kavis gördü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Selam verdikten sonra başka bir şey söylemedi, sadece öylece çömeldi. Biraz sonra yaptıkları işe geri dönerek zaman zaman birbirleriyle fısıltı halinde konuştular.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Çalışmayı bıraktıklarında adam, "Kutsal mı?" diye sordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yaşlı kadınlar adama bakarak kaşlarını çatıp, hiçbir şey söylemediler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sen göremezsin," dedi genç kadınların daha esmer olanı, Havzhiva'yı gafil avlayan, aydınlık, oyuncu bir tebessümle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yani burada olmamam mı gerekiyordu, diyorsun."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır. Burada olabilirsin. Ama onu göremezsin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam ayağa kalkarak kadınların gri, ten rengi, kırmızı ve koyu kahverengi tozla yaptıkları toprak resmine baktı. Çizgiler ve formlar kesin bir ilişki içindeydi; ritmik ama akıl karıştırıcı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hepsi görünmüyor," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu sadece azıcık, azıcık bir parçası," dedi oyuncu kadın, kara gözleri, esmer yüzünde alayla parlıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir kerede hepsi yapılmaz mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yapılmaz," dedi kadın; diğerleri, "Yapılmaz," dedi, hatta yaşlı kadınlar bile gülümsedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bana resmin ne olduğunu anlatabilir misin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın "resim" kelimesini bilmiyordu. Diğerlerine baktı; düşündü ve adama kurnazca baktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bildiğimiz şeyi buraya yapıyoruz," dedi, yumuşak renklere sahip desenin üzerine doğru yumuşak bir el hareketiyle. Ilık bir akşam meltemi renkler arasındaki sınırları bulanıklaştırmaya başlamıştı bile.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Onlar bilmiyor," dedi diğer genç kadın, kül tenli olanı, bir fısıltıyla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Adamlar mı? — Onlar bunu bütün halinde görmüyor mu hiç?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kimse görmez. Sadece biz. Onu burada tutarız." Esmer kadın başını değil de, göğüslerini uzun, çalışmaktan sertleşmiş elleriyle örterek kalbini elledi. Yine gülümsedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yaşlı kadınlar ayağa kalktı; birlikte mırıldandılar, biri genç kadınlara sertçe bir şeyler söyledi, Havzhiva'nın anlayamadığı bir şey; sert adımlarla uzaklaştılar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu eserinizden bir erkeğe söz etmenizden hoşlanmıyorlar," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir şehir erkeğine," dedi esmer kadın ve güldü. "Kaçacağımızı zannediyorlar."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kaçmak istiyor musunuz?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın omuzlarını silkti. "Nereye?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tek bir zarif hareketle ayağa kalkarak, görünüşte tesadüfi oluşmuş çizgilerin ve renklerin, kavislerin ve alanların soyut deseni olan toprak resme baktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Görebiliyor musun?" diye sordu Havzhiva'ya, gözlerinde berrak oyuncu bir ışıltıyla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Belki bir gün görmeyi öğrenebilirim," dedi adam kadının bakışlarına karşılık vererek.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öğretmesi için bir kadın bulman gerek," dedi kül rengi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">"Artık hür insanlarız," dedi Genç Reis, Oğul ve Vâris, Seçilmiş.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben henüz hür bir insanla karşılaşmadım," dedi Havzhiva, kibarca, anlamlı anlamlı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Biz hürriyetimizi kazandık. Kendi kendimizi hür kıldık. Cesaretle, feragatla, soylu olan şeye sıkı sıkı sarılarak. Biz hür bir halkız." Seçilmiş kırklarında, güçlü yüz hatlarına sahip, yakışıklı, akıllı bir adamdı. Altı oluk şeklinde iz, kaba bir örtü gibi kollarının üst kısmından aşağıya iniyor açık mavi bir göz hiç kırpışmadan gözleri arasından bakıp duruyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Siz hür adamlarsınız," dedi Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir sessizlik oldu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şehirli adamlar bizim kadınlarımızı anlamıyor," dedi Seçilmiş. "Bizim kadınlarımız bir erkeğin hürriyetini istemiyor. Bu onlara göre değil. Kadın kendini bebeğine verir. Onun için soylu olan odur. Kamye kadınları böyle yaratmıştı; Merhametli Tual da bunun bir örneğidir. Başka yerlerde başka türlü olabilir. Çocuklarını umursamayan başka çeşit kadınlar olabilir. Bu olabilir. Burada, benim söylediğim gibidir."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Havzhiva başıyla onayladı; tek, derin bir hareketle, Yeowelilerden öğrenmiş olduğu, neredeyse eğilerek selam vermek gibi bir hareketle. "Öyle," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Seçilmiş minnettar görünüyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir resim gördüm," diye devam etti Havzhiva.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Seçilmiş etkilenmişti; sözü biliyor da olabilirdi, bilmiyor da. "Toprak üzerine toprak ile yapılan çizgiler ve renkler bilgi ihtiva edebilir. Bütün bilgiler yereldir, bütün gerçek de kısmi," dedi Havzhiva annesinin yani Güneş'in Vârisi'nin yabancı tacirlerle konuşurken takındığı tavrın bir taklidi olduğunu bildiği rahat, teklifsiz bir vakarla. "Hiçbir gerçek başka bir gerçeği gerçek dışı yapamaz. Bütün bilgi, tüm bilginin bir kısmıdır. Gerçek bir çizgi, gerçek bir renk. Bir kez büyük deseni görürsen, dönüp parçayı bütün zannetmeye devam edemezsin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Seçilmiş, boz bir kaya gibi duruyordu. Bir süre sonra, "Eğer şehirde yaşadıkları gibi yaşamaya başlarsak, bütün bildiklerimiz kaybolur," dedi. Tartışma kabul etmeyen tonunun altında korku ve keder vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Seçilmiş Kişi," dedi Havzhiva, "doğru söylüyorsun. Çok şey kaybolacak. Bunu biliyorum. Daha büyüğünü alabilmek için daha küçük bilgiyi vermek gerekir. Ve bunu bir kez yapmak da yetmez."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu kabilenin adamları bizim gerçeğimizi inkâr etmez," dedi Seçilmiş. Kendi kara gözleri aşağıya, yere doğru çevrilmiş olsa da görmeyen, kıpışmayan orta gözü, sonsuz tarlalar üzerindeki sarı tozumsu pus üzerinde asılı duran güneş üzerine dikilmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Konuğu bakışlarını, o yabancı çehreden yabancı toprakların biraz üzerinde, alçakta hâlâ yanmaya devam eden kızgın, beyaz, küçük güneşe doğru indirmişti. "Buna kuşkum yok," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Elli beş yaşına geldiğinde Sabit Yehedarhed Havzhiva bir ziyaret için Yotebber'e gitti yeniden. Uzun bir süredir orada değildi. Yeowe Sosyal Adalet Bakanlığındaki Ekumenik Danışmanlık işi onu, diğer yarımküreye sık sık yaptığı gezilerle kuzeyde tutmuştu. Uzun yıllar Eski Başkent'te eşiyle birlikte yaşamış ama sık sık onun uzmanlığından yararlanmak isteyen yeni Sefir'in ricası üzerine Yeni Başkent'i ziyarete gitmişti. Eşinin —birlikte on sekiz yıl yaşamışlardı ama Yeowe'de evlilik yoktu— bitirmeye çalıştığı bir kitap vardı ve yazarken birkaç haftalığına dairede tek başına kalmaktan hoşlanacağını da itiraf etmişti. "Etrafta dolanmak için güneye o geziye git," dedi kadın. "İşim biter bitmez ben de uçarım. Hiçbir lanet olasıca politikacıya nerede olduğunu söylemem. Kaç! Git, git, git!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam gitti. Uçmaktan hiç hoşlanmadığı halde sık sık uçmak zorunda kalıyordu, o yüzden bu uzun yolculuğa trenle çıkmıştı. Trenler güzel, hızlı trenlerdi; korkunç derecede kalabalık; her istasyonda insanlar arı oğulları gibi kaynaşıyor, koşturuyor, kondüktöre rüşvetler teklif ediyor yine de vagonların tepesinde, saatte 130 kilometre hızla giden vagonların tepesinde yolculuk etmeye yeltenmiyordu. Onun Yotebber Şehri'ne giden aktarmasız trende özel bir odası vardı. Uzun saatlerini yanından akıp geçen manzarayı, ıslah projelerini, eski çorak toprakları, genç ormanları, kıpır kıpır şehirleri, millerce uzanan kulübeleri, çardakları, evleri, apartmanları, Werel usulü birbirine bağlı evleri, mutfak avlularını, iş barakalarını, fabrikaları, yeni devasa atölyeleriyle kapalı yerleşim alanlarını seyrederek geçirdi; sonra aniden yeniden kırlar, kanallar, akşam göğünün renklerini yansıtan sulama tankları, gölgeli tahıl tarlasını büyük beyaz bir öküzün yanında yürüyerek geçen çıplak bacaklı bir çocuk. Geceler kısa ve karanlıktı, uykunun tatlı sarsıntısı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Üçüncü günün akşamüstünde Yotebber Şehri İstasyonu'nda trenden indi. Hiç kalabalık yoktu. Ne reis vardı, ne de koruma. Sıcak, tanıdık caddelerden yürüdü, pazar yerini geçti, Şehir parkından yürüdü. Orada biraz kabadayılık vardı. Çeteler, yol kesenler hâlâ ortalıkta dolanıyordu; gözünü dört açıp, ana yoldan ayrılmadı. Eski Tual mabedini geçti. Parktaki bir fundalıktan düşen beyaz bir çiçeği aldı. Bunu Ana'nın ayaklarının dibine bıraktı. Ana, eksik burnunun üzerinden şaşı şaşı bakarak gülümsedi. Yeron'un yaşadığı yeni, büyük, dağınık kapalı yerleşim alanına yürüdü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yeron yetmiş dört yaşındaydı; öğretmenlik yaptığı, çalıştığı ve son on beş yıldır müdürü olduğu hastaneden emekliye ayrılmıştı. Yatağının yanında otururken gördüğü halinden pek farklı değildi, sadece genelde daha küçülmüş gibi görünüyordu. Saçı epey eksilmişti; parlak bir eşarp takmıştı. Birbirlerine sıkı sıkı sarılıp öpüştüler; kadın engellenemez bir tebessümle adamı okşadı, sevdi. Hiç sevişmemişlerdi ama aralarında hep bir cazibe olmuştu; birbirlerine bir arzu, temaslarında büyük bir rahatlama. "Şuna bak hele, şu beyaza bak!" diye bağırdı kadın adamın saçlarını okşayarak," ne kadar güzel! Gel de içeride benimle bir kadeh şarap iç! Araha'n nasıl? O ne zaman gelecek? Şehrin içinden o torba elinde mi geçtin? Hâlâ delisin!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam kadına getirdiği hediyeyi, bir grup Ekumenik tıp araştırmacısı tarafından hazırlanan Werel-Yeowe'deki Belirli Hastalıklar adlı bilimsel incelemeyi verdi; kadın kitabı adamın elinden kaptı. Bir süre sadece içindekiler ve berlot bölümlerinden başını kaldırdığı zamanlarda onunla konuştu. Soluk kavuniçi rengi bir şarap koydu. İkinci kadehlerini içtiler. "İyi görünüyorsun Havzhiva," dedi kadın kitabı elinden bırakıp adama gözlerini ayırmadan bakarak. Kadının gözleri donuk mavi bir karaltı halinde solmuştu. "Aziz olmak sana yakışıyor."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O kadar da kötü değil Yeron."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir kahraman o halde. Bir kahraman olduğunu da inkâr edecek değilsin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi adam gülerek. "Kahramanın ne olduğunu biliyorum, inkâr etmem."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sen olmasaydın biz ne olurduk?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Olduğumuz yerde olurduk..." Adam içini çekti. "Bazen kazandığımız şu azıcık şeyi de kaybediyormuşuz gibi geliyor. Şu Detake vilayetindeki Tualbeda; onu küçümseme Yeron. Adamın nutukları safi kadın düşmanlığı ve göçmen karşıtı önyargılarla dolu ve insanlar adamın sözlerini yutuyor—"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bu demagogu tamamen konu dışında bırakan bir el hareketi yaptı. "Bunun sonu yok," dedi. "Ama senin bizim için anlamını biliyordum. Görür görmez anlamıştım. Hatta ismini duyduğumda bile. Biliyordum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bana pek bir şans tanımadınız, biliyorsun değil mi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Pöh. Sen seçimini yaptın, bayım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi adam. Şarabın tadına vardı. "Öyle yaptım." Bir süre sonra, "Birçok insana benim kadar seçim yapma hakkı nasip olmaz," dedi. "Nasıl yaşaması gerektiği, kimle yaşayabileceği, ne işte çalışacağı. Bazen, bütün seçimlerin benim adıma yapılmış olduğu bir yerde yetiştiğim için bir seçim yapabildiğimi düşünüyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yani isyan ettin ve kendi yolunu çizdin," dedi kadın, başıyla onaylayarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam gülümsedi. "Ben isyankâr değilim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Pöh!" dedi kadın yine. "İsyankâr değil misin? Sen tam göbeğinde, bütün hareketlerin kalbinde değil miydin başından beri?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"A, tabii," dedi adam. "Ama isyankâr bir ruhla değil. İsyan insanın ruhunda olmalı. Benim işim kabullenmek. Rıza dolu bir ruhu barındırmak. Yetişirken bunu öğrendim ben. Bunu kabul ettim. Dünyayı değiştirmemeyi. Sadece ruhta bir değişim. Öyle olsun ki dünyada bir değişim olabilsin. Dünyada hakkıyla bir değişim olabilsin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın dinledi, pek ikna olmuş gibi görünmüyordu. "Bu bana kadınların halini anlatıyor gibi geldi," dedi kadın. "Erkekler genellikle her şeyi, kendilerine uydurmak için değiştirmek ister."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Benim halkımın erkekleri değil," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın üçüncü kadehlerini doldurdu. "Bana halkını anlat. Hep sormaya korkmuşumdur. Hainliler o kadar yaşlı ki! O kadar bilge ki! O kadar çok tarih, o kadar çok dünya biliyorlar ki! Biz burada üç yüz yıllık ıstırabımız, cinayetlerimiz, cahilliğimizle — kendimi ne kadar minik hissetmeme neden olduğunu anlatamam."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sanırım öyle yapıyorum," dedi Havzhiva. Bir süre sonra, "Stse adında bir kasabada doğmuştum," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadına puebloyu, Diğer Gök halkını, dayısı olan babasını, Güneş'in Vârisi olan annesini, ayinlerini, festivallerini, günlük tanrılarını, olağandışı tanrıları anlattı; varlık değiştirmeyi anlattı; tarihçinin ziyaretini, nasıl yine varlık değiştirdiğini ve Kathhad'a gittiğini anlattı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Amma çok kural!" dedi Yeron. "O kadar karmaşık, o kadar gereksiz. Bizim kabileler gibi. Kaçmana şaşmamak gerek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hepsini, Stse'de öğrenemeyeceğim şeyleri Kathhad'da öğrenmek için yaptım," dedi adam gülümseyerek. "Kuralların ne olduğunu. Birbirimize olan ihtiyacımızın yollarını öğrenmek için. İnsan ekolojisi. Bütün bu yıllar boyunca burada, güzel bir dizi kural —anlam ifade eden bir desen— bulmaya çalışmaktan başka ne yapıyorduk?" Ayağa kalktı, gerindi ve "Sarhoş oldum. Gel benimle bir yürüyüşe çık," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kapalı yerleşim alanının güneşli bahçelerine çıkıp sebze bahçelerinin ve çiçek yataklarının arasındaki yollardan yavaş yavaş yürüdüler. Yeron, onu görüp onu adıyla selamlayan, zararlı otları yolan ve çapa yapan insanları başıyla selamladı. Havzhiva'nın kolunu sıkı sıkı tutuyordu, gururla. Adamın adımlarını kendi adımlarına uydurdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kıpırdamadan oturduğunda, uçmak geliyor içinden," dedi adam kadının, kendi kolunda duran soluk, yamru yumru, narin eline bakarak. "Eğer uçman gerekiyorsa, kıpırdamadan durmak istiyorsun. Oturmayı öğrendim, evde. Uçmayı öğrendim, tarihçilerle. Ama hâlâ dengemi sağlayamıyordum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sonra buraya geldin," dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sonra buraya geldim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ve neyi öğrendin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yürümeyi," dedi adam. "Kendi halkımla yürümeyi öğrendim."</p>
</body>
</html>
