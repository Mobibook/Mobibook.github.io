<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center; font-style: italic; font-weight: bold; font-size: 150%;" title="1. İhanetler"><br /></h3>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%">İhanetler</p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="page-break-before:always;margin-left:0.0cm;margin-right:0.0cm;text-indent:0.0cm;text-align:center;font-style:italic;font-weight:bold;font-size:150%"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">"O GEZEGENİNDE beş bin yıldır savaş yaşanmamıştır," diye okudu, "ve Gethen'de hiç savaş olmamıştır." Gözlerini dinlendirmek amacıyla ve Tikuli'nin yiyeceklerini yuttuğu gibi kelimeleri lop lop yutmamak için kendisini yavaş okumaya alıştırmaya çalıştığından, okumayı kesti. "Hiç savaş olmamıştır." Sözler tüm parlaklıklarıyla apaçık duruyorlardı karşısında, nihayetsiz, karanlık, yumuşak bir kuşku ile çevrelenmiş ve gitgide bu kuşku içine çökerlerken. Nasıl bir dünya olurdu bu dünya, savaşsız bir dünya? Gerçek dünya olurdu. Barış gerçek yaşamdı; çalışmaları ve öğrenmeleri için çocukların yetiştirildiği, çalışılan, öğrenilen bir yaşam. Çalışmayı, öğrenmeyi ve çocukları yutan savaş, gerçeğin inkârıydı. Ama benim halkım, diye düşündü kadın, sadece inkâr etmesini biliyor. Yanlış kullanılmış olan gücün kara gölgesinde doğan bizler, barışı kendi dünyamızın dışına yerleştirmişiz: Rehber olan, ulaşılamayan nur. Bizim bütün bildiğimiz dövüşmek. İçimizden birinin yaşamı boyunca becerebildiği tek barış, savaşın devam ettiğini inkâr etmek sadece; gölgenin gölgesi, çifte inançsızlık.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Böylece bulutların gölgeleri bataklıkları süpürüp geçerken ve kitabın sayfası kucağında açık dururken kadın içini çekti, gözlerini kapattı ve düşündü: "Ben bir yalancıyım." Sonra gözlerini açtı, diğer dünyalar, ırak gerçeklikler hakkında biraz daha okudu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Cılız güneş ışığında, kendi kuyruğuna dolanmış uyuyan Tikuli sanki onu taklit edercesine içini çekip, hayali bir pireyi kaşıdı. Gubu sazlıkta avlanıyordu; kadın onu göremiyordu ama zaman zaman bir öbek sazın sorguç gibi havaya açılmış tohumları titriyordu; bir keresinde de bir bataklık tavuğu öfkeyle gıdaklayarak havalanmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Itkhsh'in kendine has sosyal geleneklerinin tanımlamasına dalmış olan kadın, bahçe kapısını açıp içeri girinceye kadar Wada'yı fark etmemişti. "A, gelmişsin bile," dedi kadın boş bulunup şaşırarak; kendini, genellikle diğer insanlarla birlikteyken hissettiği gibi hazırlıksız yakalanmış, yetersiz, yaşlı hissetmişti. Bir başına olduğunda ise kendisini, sadece aşırı yorgun ya da hastaysa, yaşlı hissediyordu. Galiba sonuç olarak, bir başına yaşamak onun için en iyisiydi. "Gir içeri," dedi ayağa kalkıp, kitabını düşürüp, sonra yerden alıp, saçının arka kısmının, topuz yaptığı yerin açıldığını hissederek. "Torbamı alıp gideyim öyleyse."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Aceleye gerek yok," dedi genç adam yumuşak bir sesle. "Eyid daha gelemez."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kendi evimden çıkmam için acele etmeme gerek olmadığını söylemen ne kibarlık, diye düşündü Yoss, ama gencin tahammül olunamaz, hayran olunası bencilliğine boyun eğerek bir şey söylemedi. İçeri girerek çarşı torbasını alıp, saçını yeniden topuz yaptı, üzerine bir eşarp bağladı ve küçük verandaya çıktı. Wada onun sandalyesine oturmuştu; kadın dışarı çıkınca sıçrayarak kalktı. Utangaç bir oğlan, iki âşık arasında daha kibar olanı, diye düşündü kadın. "Keyfinize bakın," dedi gülümseyerek, oğlanı utandırdığının bilinciyle. "Birkaç saat sonra dönerim <span style="color:#000000">—</span> güneş batmadan önce." Bahçesinin kapısına gidip dışarı çıkarak Wada'nın gelmiş olduğu yoldan, bataklığı aşıp köye doğru döne döne ilerleyen tahta yürüyüş yoluna çıkan patikadan, yola koyuldu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yolda Eyid ile karşılaşmayacaktı. Bu iki genç insanın aşağı yukarı her hafta aynı zamanda birkaç saatliğine yok olduklarını fark etmesinler diye, kız köyü Wada'dan değişik bir zamanda, değişik bir yönden terk ettiği için kuzeyden, bataklık yollarından birinden gelecekti. Üç yıldır çılgınlar gibi birbirlerine âşıktılar ve eğer Wada'nın babası ile Eyid'in amcası yeniden tahsis edilmiş bir parça Şirket toprağı yüzünden tartışıp şimdilik dökülen kanlar yüzünden bitmek zorunda kalan ama bir aşk evliliğini de akıllara bile getiremeyecek bir kan davası başlatmamış olsalardı çoktan birbirlerinin eşi olarak yaşamaya başlarlardı. Toprak parçası kıymetliydi; fakir de olsalar aileler köyün lideri olmayı arzu ediyordu. Bu haseti hiçbir şey gideremezdi. Bütün köy bu olayda taraf olmuştu. Eyid ile Wada'nın gidebileceği hiçbir yer, onları şehirde hayatta tutacak hiçbir yetenekleri, başka bir köyde onlara kucak açabilecek herhangi bir kabile bağları yoktu. Tutkuları yaşlıların nefretine takılıp kalmıştı. Yoss bundan bir yıl kadar önce onlara, bataklıklar arasındaki bir adanın buz gibi toprakları üzerinde birbirlerine sarılmış bir haldeyken rast gelmişti — bir zamanlar, dişi geyiğin bıraktığı yerde, çalılar arasında kıpırdamadan duran bir çift bataklık geyiği yavrusuna yanlışlıkla rastlar gibi. Bu çift de en az geyik yavruları kadar ürkmüş, en az onlar kadar güzel ve biçareydi; ona "söylememesi" için o kadar acz içinde yalvarmışlardı ki, ne yapabilirdi? Soğuktan tir tir titriyorlardı; Eyid'in çıplak bacakları çamur içinde kalmış, birbirlerine küçük çocuklar gibi sarılmışlardı. "Benim evime gelin," demişti kadın sertçe. "İnsaf artık!" Azametle yürüyüp ayrılmıştı. Onlar kadını utana sıkıla izlemişlerdi. "Ben bir saate kadar gelirim," demişti, onları içeri, tam bacanın yanındaki girintide yatak olan tek odacığına aldıktan sonra. "Ortalığı çamurlamayın!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O zamanlar, bilileri gençleri aramaya gelir diye nöbet tutarak patikalarda gezinip durmuştu. Bugünlerde, "yavru geyikler" evinde tatlı saatlerini yaşarken, o da genellikle köye iniyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Herhangi bir şekilde kadına teşekkür etmeyi akıl edemeyecek kadar cahildiler. Yer kömürü çıkarıcısı olan Wada, kimseyi kuşkulandırmadan onun yakacağını tedarik edebilirdi; ama her seferinde yatağı son derece gergin ve düzgün yapıp bırakmalarına rağmen, bir çiçek bile bırakmamışlardı. Belki de, aslında pek minnettar değillerdi. Neden olsunlardı ki? Kadın onlara sadece hakları olan bir şeyi veriyordu: Bir yatak, bir saatlik bir zevk, bir anlık huzur. Bu, yani bunun onlara bir başkası tarafından sunulmuyor olması, ne onların kabahatiydi, ne de kadının fazileti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O günlük gezintisi kadını Eyid'in amcasının dükkânına götürmüştü. Amcası köyün tatlıcısıydı. İki yıl önce buraya geldiğinde niyetli olduğu bütün o kutsal perhizden, yani tek kâse tatlandırılmamış tahıl ile saf sudan, anında vazgeçivermişti. Tahıl diyeti onu ishal etmişti; bataklık suyu da içilecek gibi değildi. Alabildiği veya yetiştirebildiği bütün yeşillikleri yiyor, şehirden gelen şarap veya şişe suyu veya meyva suyu içiyordu; büyük bir tatlı stoku da vardı — kuru meyvalar, kuru üzümler, gevrek şekerler, hatta Eyid'in annesinin ve halalarının yaptığı kekler, üzerleri kabuklu yemiş ezmesi kaplı, kuru, yağlı, tatsız ama garip bir biçimde insanın hoşuna giden yağ diskleri. Bunlardan bir torba, gevrek şekerlerden de kahverengi bir tekerlek aldı; bir gece önce yaşlı Uad'ın cenaze törenine gitmiş olan ve bu konuda konuşmak için can atan kara, fırıldak gözlü ufak tefek halalarla dedikodu yaptı. "O insanlar" —Wada'nın ailesi bir bakış, bir omuz silkiş, bir dudak büküşle anlatılıvermişti— her zamanki gibi oturup kalkmasını bilememiş, sarhoş olmuş, kavga çıkartmış, kibirlenmiş, mideleri bozulmuş, her yana kusmuşlardı; ne açgözlü, sonradan görme hayvanlardı onlar öyle. Gazeteciden bir gazete almak için durduğunda (bu da çoktan bozulmuş başka bir yemindi; sadece <span style="font-style:italic">Arkamye</span>'yi okuyacak ve can-ı gönülden ezberleyecekti güya) Wada'nın annesi de oradaydı; orada da nasıl bir gece önceki cenazede "o insanların" —Eyid'in ailesinin— kibirlendiğini, kavgalar çıkarttığını ve her bir yana kustuklarını duydu. Sadece duymakla da kalmadı; ayrıntıları sordu, dedikoduyu ağızlarından çekip çıkarttı; buna bayılıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ne ahmakmışım, diye düşündü yavaş yavaş, eve doğru yürüyüş yolundan yürürken, sadece su içip sessiz kalabileceğimi düşünmekle ne ahmaklık etmişim! Herhangi bir şeyi, herhangi bir şeyi kendi haline bırakmayı hiçbir zaman, hiçbir zaman beceremeyeceğim. Hiçbir zaman hür olamayacağım, hiçbir zaman hürriyete layık olmayacağım. Yaşlılık bile benim işleri kendi haline bırakmama yetmiyor. Safnan'ı kaybetmiş olmam bile buna yetmiyor.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify;font-style:italic">Durdular Beş Ordular önünde. Kılıcını kaldıran Enar, Kamye'ye dedi ki: Ölümün ellerimde Efendim! Kamye cevap verdi: Kardeşim, ellerindeki kendi ölümün.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu satırları biliyordu zaten. Herkes bu satırları bilirdi. İşte o zaman Enar kılıcını indirmişti çünkü o bir kahraman ve kutsal bir adamdı, Efendinin küçük erkek kardeşiydi. Ama ben kendi ölümümü bırakamam. Sonuna kadar ona tutunacağım, onu besleyeceğim, ondan nefret edeceğim, onu yiyeceğim, onu içeceğim, onu dinleyeceğim, ona yatağımı vereceğim, onun için yas tutacağım, her şeyi yapacağım, onu bırakmak dışında.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Başını düşüncelerinden kaldırarak bataklıklardaki akşamüstüne baktı: Bulutsuz, puslu mavi bir gökyüzü, ileride kavis çizen su kanallarının birinden yansıyordu; güneş ışınları, sazlıkların boz düzlükleri ve sazların köklerinin arasından altın renginde parlıyordu. Nadiren esen yumuşak batı rüzgârı esiyordu. Mükemmel bir gün. Dünyanın güzelliği, dünyanın güzelliği! Elimdeki kılıç bana ihanet etti. Neden bizi öldürmek için güzelliği yaratıyorsun Tanrım?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Memnuniyetsiz, sert bir hareketle eşarbını sıkarak, zahmetle yürümeye devam etti. Bu gidişle çok geçmeden bataklıkta Abberkam gibi bağırarak dolaşmaya başlayacaktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İşte, adam da karşısına çıkmıştı, düşüncesi adamı karşısına getirmişti: Körmüş gibi kendine özgü o yürüyüşüyle yol boyunca sallana sallana gidiyordu, sanki düşüncelerinden başka bir şey görmüyormuş gibi; elindeki koca sopayı yola vura vura, bir yılanı öldürürmüş gibi. Uzun, kır saçları yüzü etrafında uçuşuyordu. Bağırmıyordu, sadece geceleri bağırırdı, uzun bir zamandır da bağırmıyordu; bağırmıyor, konuşuyordu, kadın adamın dudaklarının kıpırdadığını görmüştü; o zaman adam da kadını gördü, tıpkı vahşi bir hayvan gibi ihtiyatla ağzını kapattı, kendine çekidüzen verdi. Dar yürüyüş yolunda birbirlerine yaklaştılar; bütün o sazlardan, çamurdan, sudan ve rüzgârdan oluşan vahşi doğa içinde bir başka allahın kulu yoktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İyi akşamlar Reis Abberkam," dedi Yoss aralarında sadece birkaç adım kalınca. Ne iri yarı bir adamdı; onu yine görmese, bu kadar uzun boylu, bu kadar endamlı ve ağır olduğundan şüphe ederdi; kara teni hâlâ genç bir adamınki kadar kırışıksızdı ama başı eğilmiş, saçları kırlaşmış ve dağılmıştı. Koca kanca bir burun; kuşkucu, görmeyen gözler. Adımlarını pek yavaşlatmadan selam gibi bir şeyler mırıldandı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bugün haylazlık sırası Yoss'daydı; kendi düşüncelerinden, hüzünlerinden, kusurlarından bıkmıştı. O da durmak zorunda kalsın diye durdu; adam durmasa kadına çarpacaktı; ve "Dün gece cenazeye gittiniz mi?" dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam kadına bakakaldı; kadın adamın onu görmeye başladığını hissetti ya da kadının bir kısmını; sonunda, "Cenaze mi?" dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Dün gece yaşlı Uad'ı gömmüşler. Bütün erkekler sarhoş olmuş; kan davasının yeniden patlak vermemesi ne iyi, değil mi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kan davası mı?" diye tekrarladı adam, derin sesiyle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Belki de artık dikkatini bir yere toplayamıyordur, diye düşündü, ama içinden onunla konuşmak geçiyordu, ona ulaşmaya çalışıyordu. "Dewiler ve Kamannerler. Tam köyün kuzeyindeki tarıma elverişli o ada için kavga edip duruyorlar. Ve o iki zavallı çocuk, onlar da birbirine eş olmak istiyor; babaları da eğer birbirlerine bakacak olurlarsa onları öldürmekle tehdit ediyor. Ne ahmaklık! Sanki neden adayı ikiye bölüp bırakmıyorlar çocuklar çiftleşsin ve adayı onların çocukları paylaşsın? Bence bugünlerde yine kan akacak."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kan akacak," diye tekrarladı Reis; söylenenleri yine yarım akıllı bir adam gibi tekrarlayarak, sonra yavaş yavaş gür, derin bir sesle, kadının geceleri bataklıklarda ıstırapla haykırdığını duyduğu sesle, kadına, "O adamlar. O esnaf. Onların ruhu sahip ruhu. Öldürmezler. Ama paylaşmazlar. Mal söz konusu ise, bırakmazlar. Hiçbir zaman," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın yine havaya kalkmış kılıcı gördü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hıh," dedi kadın ürpererek. "Yani çocuklar... yaşlılar ölünceye kadar beklemek zorunda..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok geç," dedi adam. Bir an için gözleri, keskin ve garip gözleri, kadının gözleriyle birleştikten sonra adam saçını sabırsızca geriye itti, hoşça kal kabilinden bir şeyler homurdandı ve öyle ani harekete geçti ki, kadın adama yol açmak için kenara büzüşmek zorunda kaldı. Reisler böyle yürür, diye düşündü hafif bir alayla, kendisi yoluna devam ederken. Kocaman, geniş; yer kaplarlar, toprağı ezerler. Bu, bu da yaşlı bir kadının yürüyüş şekli: dar dar.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Arkasından garip bir ses gelmişti —silah sesleri diye düşündü, sinirlerine sinmiş bir şehirli alışkanlığıyla—, kadın hızla arkasını döndü. Abberkam durmuş, patlarcasına, şiddetle öksürüyordu; koca cüssesi, ayaklarını neredeyse yerden kesen kasılmalarla iki büklüm olmuştu. Yoss o tür öksürüğü tanıyordu. Ekumen'de bunun ilacı olduğu söyleniyordu ama o, ilaç gelmeden önce şehirden ayrılmıştı. Nöbet geçince kül rengi olmuş yüzüyle nefessiz bir halde doğrulan Abberkam'a doğru gitti ve "Berlot bu: Yeni mi kapıyorsun, yoksa iyileşiyor musun?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam başını salladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bekledi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Beklerken, hastaymış, değilmiş; bana ne, diye düşündü. Onun umurunda mı? Buraya ölmeye geldi. Geceleri bataklıklarda onun ulumasını duydum durdum geçen kış. Istırap içinde uluduğunu. Utanç yemiş bitirmiş onu; bütün vücudunu kanserin yeyip bitirdiği ama yine de ölemeyen bir adam gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tamam tamam," dedi adam, kaba ve kızgın bir edayla, tek istediği kadının kendisinden uzaklaşmasıydı; kadın başıyla onaylayarak kendi yoluna koyuldu. İsterse ölsündü. Kaybettiği şeyi; gücünü, onurunu kaybettiğini, yaptığı şeyi, bile bile nasıl yaşamak isterdi? Yalan söylemişti, kendisini destekleyenlere ihanet etmişti, zimmetine para geçirmişti. Mükemmel politikacı. Büyük Reis Abberkam, Kurtuluş kahramanı, açgözlülüğü ve ahmaklığı yüzünden Dünya Partisi'ni mahveden Dünya Partisi lideri.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın dönüp bir kere baktı. Adam çok yavaş hareket ediyordu, belki de durmuştu, emin olamıyordu. Kadın kendi yoluna devam ederek yürüyüş yolunun çatallandığı yerde, evine uzanan bataklıktaki patikaya çıkan sağ taraftaki yolu seçti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Üç yüz yıl önce bu bataklık alanlar zengin, geniş bir tarım vadisiydi; Tarımsal Plantasyon Şirketi, kölelerini Werel'den Yeowe Koloni'sine getirdiğinde, ilk sulama yapılan ve ekilip biçilen araziydi. Son derece güzel sulanmış ve son derece güzel ekilip biçilmişti; gübre görevi gören kimyasallar ile toprağın tuzları, sonunda hiçbir şey yetişmeyinceye kadar birikmişlerdi; Sahipler de kâr etmek için başka yerlere gitmişlerdi. Sulama kanallarının kıyılarındaki topraklar orada burada göçmüş ve nehrin suları yeniden serbest kalarak bazı yerlerde birikmiş, bazı yerlerde dolanmış, yavaş yavaş toprakları yıkayıp temizlemişti. Sazlar yetişmişti, rüzgârla başları hafifçe eğilen, bulutların gölgeleri ve uzun bacaklı kuşların kanatları altında uzanan kilometrelerce sazlık. Orada burada, taşlık toprağa sahip bir adada, birkaç tarla ile bir köle köyü, birkaç ortakçı kalmıştı, yani işe yaramayan topraklardaki işe yaramayan insanlar. Yalnızlığın doğurduğu hürriyet. Ayrıca bütün bataklık boyunca tek başlarına duran evler vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Werel ve Yeowe halkı yaşlandıkça sessizlik isteyebilirlerdi, dinlerinin de kendilerine salık verdiği gibi: Çocukları büyüdüğünde, bir aile reisi veya şehirli olarak işlerini bitirdiklerinde, bedenleri zayıfladığında, ruhları güçlenebileceği zaman, yaşamlarını geride bırakarak boş ellerle tenha yerlere gelirlerdi. Plantasyonlarda bile Sahipler yaşlı köleleri doğaya azad ederlerdi. Burada, kuzeyde şehirlerden azad olmuş kimseler bataklık arazilere gelerek, terk edilmiş evlerde münzevi olarak yaşarlardı. Artık, Kurtuluş'tan sonra kadınlar bile geliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Evlerin bir kısmı metruktu; herhangi bir ruhgeliştiren bunlarda hak iddia edebilirdi; çoğu ise, Yoss'un saz damlı kulübesi gibi, bu kulübelere bakan ve bunları münzevilere dini bir vecibe, ruhu zenginleştirmenin bir yolu olarak bedava veren köylülere ait oluyordu. Eğer Yoss'a evini vermemiş olsa, İlahi Takdir ile olan hesapta borç hanesi kabarık, tamahkâr bir adam sayılabilecek ev sahibine ruhsal bir kâr sağladığını bilmek Yoss'un hoşuna gidiyordu. Bir işe yaradığını hissetmek hoşuna gidiyordu. Bunu, bu dünyayı Kamye'nin kendisine buyurmuş olduğu gibi, boşveremediğinin başka bir belirtisi kabul ediyordu. Sen artık bir işe yaramıyorsun, demişti ona yüzlerce değişik yolla, tekrar ve tekrar, altmış yaşına bastığından beri; ama o dinlemiyordu. Gürültülü dünyayı terk ederek bataklıklara gelmişti ama dünyanın kulaklarına gevezelik etmesine, dedikodu yapmasına, şarkı söylemesine, ağlamasına izin veriyordu. Efendinin alçak sesini duymuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eve vardığında Eyid ile Wada gitmişlerdi; yatak sıkı sıkı toplanmış, üzerinde kuyruğunun etrafında çöreklenmiş yatan tilkiköpeği Tikuli uyuyordu. Benekli kedi Gubu etrafta hoplayıp zıplayarak yiyecek istiyordu. Kadın kediyi kucağına aldı ve kedi burnunu kadının kulağına sürtüp, sürekli o zevk ve muhabbet gur-gur-gur seslerini çıkartırken, ipek gibi benekli sırtını okşadı; sonra da onu doyurdu. Tikuli hiç kulak asmamıştı, bu da pek olağan sayılmazdı. Tikuli çok uyuyordu. Kadın yatağa oturarak köpeğin sert, kırmızı tüylü kulaklarının diplerini kaşıdı. Köpek uyanarak esnedi, kadına yumuşak kehribar rengi gözlerle bakarken, kuyruğunun kırmızı uç tüyleri kıpırdadı. "Sen aç değil misin?" diye sordu köpeğe. Seni mutlu etmek için yerim, diye cevap verdi Tikuli, yataktan sanki her yanı tutulmuş gibi inerek. "Ah Tikuli, yaşlanmaya başladın," dedi Yoss ve gönlündeki kılıç kıpırdadı. Patilerden ve tüylü bir kuyruktan oluşan bir kıpırtı, minik kırmızı bir yavru olan Tikuli'yi ona kızı Safnan vermişti — kaç yıl önceydi? Sekiz yıl. Uzun bir zaman. Tilkiköpeği için bir ömür boyu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Safnan için bir ömürden daha uzundu. Çocukları, yani Yoss'un torunları Enkamma ve Uye için bir ömürden daha fazlaydı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eğer ben hayattaysam onlar ölü, diye düşündü Yoss, her zamanki gibi; eğer onlar hayattaysa ben ölüyüm. Onlar ışık gibi giden bir gemiyle ayrılmışlardı; onlar ışığa çevrilmişlerdi. Yeniden yaşama geri döndüklerinde, gemiden çıkıp Hain adlı dünyaya ayak bastıklarında, ayrıldıkları günden seksen yıl geçmiş olacak, ben ölmüş olacağım, çoktan ölmüş; ben ölüyüm. Beni terk ettiler, ben öldüm. Aman onlar hayatta olsun da Tanrım, canım Tanrım, onlar hayatta olsunlar da ben ölü olayım. Ben buraya ölü olmak için geldim. Onlar için. Onların benim için ölmelerine izin veremem, veremem.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tikuli'nin soğuk burnu eline değdi. Kadın dikkatle köpeğe baktı. Gözlerinin kehribar rengi kararmış, mavileşmişti. Köpeğin başını okşadı, kulaklarının dibini kaşıdı; sessizce.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hayvan onu memnun etmek için bir iki lokma yedikten sonra yeniden yatağa tırmandı. Kadın da kendi yemeğini hazırladı: Çorbayla yeniden ısıtılmış sodalı kekler; yemeğini tadını almadan yedi. Kullandığı üç tabağı yıkadı, ateşi tutuşturdu ve Tikuli yatakta uyurken, Gubu ocak başında oturmuş yuvarlak altın gözlerle ateşe bakıp yavaşçacık gur-gur-gur ederken, kitabını yavaş yavaş okumaya çalışarak ateşin yanına oturdu. Kedi bir ara doğrulup, bataklıklardan duyduğu bir sese karşılık "Huuuuu!" diye savaş çığlığını atarak biraz gezindi; sonra yeniden ateşe dalıp gur-gurlayarak yerine yerleşti. Daha sonra, ateş geçtiğinde ve ev yıldızsız karanlıkta tamamen kararınca, daha önce genç âşıkların kısa, keskin hazlarını yaşadıkları sıcak yatakta Yoss ile Tikuli'ye katıldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:0cm;text-align:justify">Daha sonraki birkaç gün, küçük sebze bahçesinde çalışır, bahçeyi kış için temizlerken, kendini Abberkam'ı düşünürken buldu. Reis ilk geldiğinde, köylüler onun köylerinin başkanına ait bir evde yaşayacağı hakkında heyecanla konuşup durmuşlardı. İtibarı iki paralık olmuş, rezil olmuş biri olarak hâlâ ünlü bir adamdı. Yeowe'deki belli başlı Kabilelerden biri olan Heyend'in seçilmiş Reisi olan adam Kurtuluş Savaşı'nın son yıllarında, Irksal Özgürlük adını verdiği bir harekete başkanlık ederek çok ünlenmişti. Köylülerin bir kısmı bile Dünya Partisi'nin en önemli ilkesini benimsemişti: Yeowe'de kendi halkından başka kimse yaşamamalı. Hiçbir Werelli, yani nefret edilen sömürgeci atalar, Patronlar ve Sahipler. Savaş köleliğe son vermişti; son birkaç yıl içinde Ekumen diplomatları, Werel'in eski sömürge gezegeni üzerindeki ekonomik gücüne bir son vermesi konusunda arabuluculuk etmişlerdi. Patronlar ve Sahipler, hatta aileleri yüzyıllardır Yeowe üzerinde yaşamış olanları bile güneşten sonraki gezegen olan Werel'e yani Eski Dünyaya çekilmişti. Onlar kaçmış, askerleri de arkalarından koyulmuşlardı. Hiçbir zaman geri dönmemeliler, demişti Dünya Partisi. Ne tüccar olarak, ne ziyaretçi olarak bir daha Yeowe'nin toprağını ve ruhunu kirletmemeliler. Ne de başka bir yabancı, başka bir Güç gelmeliydi. Ekumenik Yabancılar Yeowe'nin özgürlüğüne kavuşmasına yardımcı olmuşlardı; artık onların da gitme zamanıydı. Burada onlara yer yoktu. "Burası bizim dünyamız. Burası hür dünya. Burada ruhlarımızı Kılıçustası Kamye'nin sureti ışığında biçimlendireceğiz," demişti Abberkam tekrar ve tekrar; bu suret, bu eğri kılıç Dünya Partisi'nin sembolüydü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kan da dökülmüştü. Nadami'deki Ayaklanma'dan itibaren otuz yıl süren dövüşler; isyanlar, misillemeler, kadının hayatının yarısı boyunca, hatta Kurtuluş'tan sonra, Werelliler gittikten sonra bile dövüşler devam etmişti. Her zaman ama her zaman, genç adamlar yaşlı adamların öldürmelerini söyledikleri kişileri öldürmek için can atıyorlardı; bunlar ister birbirleri olsun, ister kadınlar, ister yaşlı insanlar, isterse de çocuklar. Her zaman için Barış, Özgürlük, Adalet ve Tanrı adına yapılması gereken bir savaş vardı. Yeni özgür olmuş kabileler toprak için savaşıyordu, şehir reisleri güç için savaşıyordu. Yoss'un bütün hayatı boyunca, başkentte bir eğitimci olarak yaptığı her şey, sadece Kurtuluş Savaşı sırasında değil ondan sonra da, şehirde birbiri ardına çıkan mıntıka savaşlarında, paramparça olmuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Doğruyu söylemek gerekirse, diye düşündü kadın, Dünya Partisi'ne liderlik ederken Kamye'nin kılıcını sallaması bir yana bırakılacak olursa, Abberkam savaşı önlemeye çalışmış ve kısmen de bunda başarılı olmuştu. Adamın tercihi gücün, siyaset ve ikna yoluyla kazanmasıydı ve o, bu işin ustaydı. Başarıya çok yaklaşmıştı. Eğri kılıç her yandaydı, nutukları sırasında tezahüratta bulunan insanların ucu bucağı yoktu. ABBERKAM VE IRKSAL ÖZGÜRLÜK! diyordu şehrin bulvarlarına gerilmiş devasa posterler. Dünya Konseyi'nin Reisi olmak için Yeowe'de yapılacak olan ilk hür seçimleri kazanacağı kesindi. Derken, önce pek bir şey olmadı: Dedikodular. Partiden çekilenler. Oğlunun intiharı. Oğlunun annesinin sefahat ve lüks suçlamaları. Werel sermayesinin çekilmesiyle yoksul kalan bölgelerin ferahlaması için verilen büyük miktarlardaki parayı zimmetine geçirdiğinin kanıtı. Ekumen Sefiri'ne suikast yapmak ve suçu Abberkam'ın eski arkadaşı ve destekçisi Demeye'ye atmak için yapılan gizli planın ortaya çıkması... Onu düşüren buydu. Bir reis seks düşkünü olabilirdi, gücünü yanlış kullanabilirdi, halkının sırtından zengin olabilirdi ve bu takdir de görürdü ama yoldaşına ihanet eden bir reis affedilmezdi. Bu, diye düşündü Yoss, kölenin düsturu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Onu destekleyen yığınlar aleyhine dönmüş, devralmış olduğu eski YTPŞ Yönetici İkametgâhı'na saldırıyorlardı. Ekumen destekçileri, hâlâ ona sadık olan güçlerle birleşerek onu savunmuş ve başkentte düzeni sağlamıştı. Günlerce süren sokak savaşlarından, yüzlerce insanın kavgalarda, daha binlercesinin de kıtanın dört bir yanında çıkmış olan kargaşalıkta ölmesinden sonra Abberkam teslim olmuştu. Ekumen, geçici bir hükümetin genel af ilanını desteklemişti. Ekumen halkı onu kana bulanmış, bombalanmış caddelerden mutlak bir sessizlik içinde geçirmişlerdi. İnsanlar, ona güvenmiş olan, ona saygı göstermiş olan, ondan nefret etmiş olan insanlar seyretmişlerdi; onun, yabancılar, yani dünyalarından atmaya çalıştığı Yabancılar tarafından korunarak sessizlik içinde geçişini seyretmişlerdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bunları gazeteden okumuştu. O zamanlar bir yıldan fazla zamandır bataklıklarda yaşıyordu. "Oh olsun," diye düşünmüştü, o kadar. Ekumen gerçek bir müttefik miydi, yoksa tebdil-i kıyafet etmiş yeni bir grup Sahip miydi bilmiyordu ama bir reisin alaşağı olması hoşuna gitmişti. Werelli Patronlar, caka satarak yürüyen kabile başkanları veya ağzı kalabalık demagoglar; tozun toprağın tadına baksınlardı. O, hayatı boyunca yeterince toz yutmuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Birkaç ay sonra, köyde Abberkam'ın bir münzevi, bir ruhgeliştiren olarak bataklıklara geldiğini söylediklerinde hayret etmiş ve bir an için adamın sözlerinin hepsinin boş laf olduğunu varsaymış olmaktan utanmıştı. Yoksa dindar bir adam mıydı? —Bütün o lükslerden, o sefahattan, o hırsızlıklardan, o güçbezirgânlığından, cinayetlerden geçtikten sonra? Hayır! Parasını ve gücünü kaybettiğine göre fakirliğini ve dindarlığını sergileyerek, dikkatleri üzerine çekecekti. Hiç utanması yoktu. Kadın kendi öfkesine kendisi şaşırmıştı. Onu ilk gördüğünde, kalın parmaklı, sandaletli ayaklarına tüküresi gelmişti; ilk gördüğünde bütün gördüğü o kadardı; adamın yüzüne bakmayı reddetmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fakat sonra, kışın bataklıklardaki ulumayı duymuştu; geceleri, donduran rüzgârdaki ulumayı. Tikuli ile Gubu birer kulaklarını kabartmışlar ama bu korkunç sesten korkmamışlardı. Hayvanların bu hareketleri, birkaç dakika sonra onun da, bu sesin bir insan sesi olduğunu anlamasını sağlamıştı — avazı çıktığı kadar bağıran bir adam. Sarhoş muydu? Deli miydi? Uluyordu, yalvarıyordu; bütün dehşetine rağmen kadın onun yanına gitmek için ayağa kalkmıştı; ama adam bir insanın yardımını istemiyordu. "Efendimiz, Kamye Efendimiz!" diye bağırmıştı adam; kapısından dışarı bakan kadın adamı yürüyüş yolunda görmüştü; soluk gece bulutlarına karşı bir gölge, iri adımlarla yürüyor, saçını başını yoluyor, bir hayvan gibi, ıstırap içindeki bir hayalet gibi haykırıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O geceden sonra kadın onu bir daha yargılamadı. Eşittiler. Onunla bir daha karşılaştığında yüzüne bakarak onunla konuştu ve onu da kendisiyle konuşmaya zorladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu sık olmuyordu; adam münzevi bir hayat yaşıyordu. Kimse onu görmek için bataklığı aşıp gelmiyordu. Köydeki insanlar ruhlarını zenginleştirmek için sık sık kadına yemek verirdi; hasat fazlası, artıklar ve bazen kutsal günlerde onun için pişirilmiş bir kap yemek falan; ama kadın kimsenin Abberkam'ın evine bir şey götürdüğünü görmemişti. Belki de onlar teklif etmişlerdi ama o kabul etmeyecek kadar mağrurdu. Belki de teklif etmeye korkuyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fide yatağını Em Dewi'nin vermiş olduğu kısa saplı, zavallı bahçıvan beliyle kazarken Abberkam'ın ulumasını ve öksürüşünü düşündü. Safnan dört yaşındayken neredeyse berlottan ölüyordu. Yoss haftalarca o korkunç öksürüğü dinlemişti. Acaba geçen gün Abberkam köye ilaç almaya mı gidiyordu? Oraya varabilmiş veya dönebilmiş miydi?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Şalına sarındı çünkü rüzgâr yine soğumuştu, sonbahar ilerliyordu. Yürüyüş yoluna çıkarak sağa doğru döndü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Abberkam'ın evi, ağaç gövdelerinden yapılmış, bataklığın yerkömürlü suyuna batmış bir sal üzerinde, ahşaptı. Bu tür evler çok çok eski olurdu; tarihleri, vadide ağaçların yetiştiği, iki yüzyıl hatta daha eskiye dayanırdı. Ev, bir çiftlik eviydi ve onunkinden çok daha genişti; başıboş karanlık bir yer; çatısı kötü onarılmış, pencerelerinin bir kısmı kalaslarla kapatılmış; kadın verandaya adımını attığında döşemelik tahtalar yerinden oynamıştı. Kadın adamın ismini söyledi, sonra daha yüksek sesle tekrarladı. Rüzgâr sazlar arasında sızlanıyordu. Kadın kapıya vurdu, bekledi, ağır kapıyı ittirerek açtı. İçersi karanlıktı. Bir çeşit antrede duruyordu. Adamın yan odada konuştuğunu duydu. "Hiç maden ocağına inen geçide gitmedi, maksatlı, çıkartın, çıkartın," dedi derin, kaba ses; sonra da öksürdü. Kadın kapıyı açtı; nerede olduğunu anlayıncaya kadar gözlerinin karanlığa alışmasını bekledi. Burası evin eski ön odasıydı. Pencereleri kepenkliydi, ateş de geçmişti. Bir büfe, bir masa, bir divan vardı ve ocağın yakınında bir yatak duruyordu. Yumak olmuş örtüler yere kaymış düşmüştü; ateşler içinde debelenen ve çılgına dönmüş olan Abberkam ise yatakta çıplaktı. "Aman yarabbim!" dedi Yoss. O kocaman, terle yağlanmış, kır rengi kılları kıvır kıvır, kara göğüs ve karın; o, güçlü kollar, uzanan eller; tüm bunlar arasından adama nasıl yanaşacaktı?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yanaştı; adamın ateşliyken zayıf olduğunu fark edince rahatlayıp, daha az dikkat etmeye başladıkça ve adam aklı başındayken kadının isteklerini yerine getirdikçe adama yanaşmayı becerdi. Adamı örttü; bütün battaniyeleri ve yukarıda kullanılmayan bir odada yerde bulduğu bir halıyı üzerine yığdı; ateşi elinden geldiği kadar kızdırdı; birkaç saat sonra adam terlemeye, yatak döşek sırılsıklam oluncaya kadar ter dökmeye başladı. "Çok aşırıya kaçıyorsun," diye söylendi kadın, gecenin derinliklerinde bir yandan onu itip kakar, yatağını ateşte kurutabilsin diye adamı halıya sararak eski püskü divan üzerine devirirken. Adam titreyip öksürdü; kadın da yanında getirdiği şifalı otları kaynattı ve demlenmiş çayı adamla birlikte içti. Adam aniden uykuya dalarak, kendisini harap eden öksürüklerle bile uyanmadan, ölüler gibi uyudu. Kadın da en az o kadar ani uykuya daldı ve uyandığında kendini ocağın taşlarında yatar buldu; ateş geçiyor, pencerelerde gün ağırıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Abberkam, kadının artık kirli olduğunu gördüğü halının altında bir dağ silsilesi gibi yatıyordu; nefesi ötüyordu ama derin ve muntazamdı. Kadın zar zor doğruldu, her yanı sızım sızım sızlıyordu; ateşi yaktı, ısındı, çay demledi ve kileri kolaçan etti. Kiler gerekli şeylerle tıka basa doluydu; belli ki Reis erzağını, kasaba denilebilecek en yakın yer olan Veo'dan ısmarlıyordu. Kendisine güzel bir kahvaltı hazırladı; Abberkam kalktığında ona biraz daha şifalı ot çayından içirdi. Ateş kırılmıştı. Artık tehlike ciğerlerdeki su, diye düşündü kadın; Safnan'da onu bu konuda uyarmışlardı, üstelik bu adam altmış yaşındaydı. Eğer öksürüğü kesilirse bu kötü bir işaret demekti. Adamın sırtını yükselterek yatmasını sağladı. "Öksür," dedi adama.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Acıyor," diye homurdandı adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öksürmek zorundasın," dedi kadın ve adam gak-gak öksürdü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Daha çok!" diye emretti kadın ve adam sonunda bedeni kasılıncaya kadar öksürdü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Güzel," dedi kadın. "Şimdi uyu." Adam uyudu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Tikuli ile Gubu açlıktan ölüyor olmalı! Eve koştu, hayvanlarını besledi, okşadı, iç çamaşırlarını değiştirdi, Gubu kulağının dibinde gur-gur yaparken, yarım saat kadar kendi ocağının kenarındaki kendi sandalyesine oturdu. Sonra bataklıklardan geçip Reis'in evine gitti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Hava kararıncaya kadar yatağı kurutmuştu; adamı yeniden yatağına taşıdı. O gece kaldı ama sabah "akşama dönerim," deyip adamın yanından ayrıldı. Adam sessizdi, hâlâ çok hastaydı; ne kendi halini ne de kadının halini umursuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ertesi gün adam gözle görünür şekilde daha iyiydi: Öksürüğü balgamlı ve derindendi, güzel bir öksürük yani; Safnan'ın da sonunda güzel güzel öksürmeye başladığı zamanı hatırlıyordu. Zaman zaman tamamen uyanıyordu; kadın adamın yatak lazımlığı olarak kullandığı şişeyi götürdüğünde, onu kadının elinden alıp, içine işemek için arkasını döndü. Tevazu, bir Reis için iyi bir işaret, diye düşündü kadın. Hem adamdan, hem de kendisinden memnundu. Bir işe yaramıştı. "Bu gece yanında kalmayacağım, dikkat et örtülerin üzerinden kaymasın. Sabah gelirim," dedi adama, kendinden, kendi kararlılığından, kendi cevap kabul etmezliğinden memnun.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Fakat berrak, soğuk akşamda eve vardığında Tikuli'yi evin daha önce hiç yatmadığı bir köşesine kıvrılıp yatmış buldu. Yemek yemeyi reddediyordu ve kadın onu hareketlendirmeye, okşamaya, yatakta uyutmaya çalışınca sürünüp yeniden köşesine gitmişti. Rahat bırak beni, dedi köpek başını başka yöne çevirip kuru, siyah, sivri burnunu ön ayaklarının kıvrımına sokarak. Rahat bırak beni, dedi sabırla, bırak öleyim, şu anda yaptığım bu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın uyudu, çünkü çok yorgundu. Gubu bütün geceyi bataklıklarda geçirdi. Sabah Tikuli'nin durumu aynıydı; daha önce hiç uyumamış olduğu yere kıvrılıp yatmış bekliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Benim gitmem gerekiyor," dedi kadın köpeğe, "birazdan geri dönerim — hemen. Beni bekle Tikuli."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Donuk, kehribar rengi gözleri kadından uzaklaşırken köpek bir şey söylemedi. Onun beklediği, kadın değildi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İri adımlarla bataklıklardan yürüdü hiddetli, işe yaramaz, kuru gözlü bir halde. Abberkam daha öncekinden pek farklı değildi; ona biraz tahıl lapası yedirdi, ihtiyaçlarını gördü ve "Kalamayacağım. Miniğim hasta, dönmem gerek," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Minik," dedi kocaman adam gökgürültüsü sesiyle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir tilkiköpeği. Kızım vermişti onu bana." Neden açıklama yapıyor, kendisini mazur göstermeye çalışıyordu? Ayrıldı; eve vardığında Tikuli bıraktığı yerde duruyordu. Biraz onarılacak şeyler vardı, onları yaptı, Abberkam'ın yiyebileceğini düşündüğü bir şeyler pişirdi, Ekumen dünyalarıyla, o hiç savaş yaşamamış, her zaman kış olan, insanların hem kadın, hem erkek olduğu dünyayla ilgili kitabı okumaya çalıştı. Akşamüstünün ortalarına doğru Abberkam'ın yanına dönmesi gerektiğini düşündü ve tam kalkmak için davranıyordu ki Tikuli de ayağa kalktı. Köpek ağır ağır kadına doğru yürüdü. Kadın yeniden sandalyesine oturarak köpeği almak için eğildi, ama köpek sivri burnunu kadının eline dayayarak başını patilerinin arasına uzattı. Köpek yeniden içini çekti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın oturup çok fazla değil, bir süre yüksek sesle ağladı; sonra ayağa kalktı, bahçıvan belini aldı ve dışarı çıktı. Mezarı taş bacanın kenarına, güneşli bir kuytuya kazdı. İçeri girip Tikuli'yi kucağına aldığında, dehşetvari bir heyecanla, "Ölü değil!" diye düşündü. Ölmüştü; sadece soğumamıştı o kadar; kalın, kızıl kürk bedenin sıcaklığını korumuştu. Kadın köpeği mavi eşarbına sardı, kumaştan hâlâ hayvanın hafif sıcaklığını, bedeninin tahtadan bir heykelmişçesine hafif sertliğini hissederek kolları arasına aldı, mezarına taşıdı. Mezarı örterek, bacadan düşen bir taşı üzerine dikti. Bir şey söyleyemiyordu ama aklında dua gibi bir görüntü, Tikuli'nin bir yerlerde güneş altında koştuğuna dair bir görüntü vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bütün gün hep dışarıda kalmış olan Gubu için dışarıya, verandaya yemek bırakarak yürüyüş yoluna çıktı. Sessiz, kasvetli bir akşamdı. Sazlar gri gri duruyordu, su birikintilerinin de kurşuni bir parlaklığı vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Abberkam yatağında doğrulmuş oturuyordu, belki biraz, ciddi sayılmayacak bir ateşi vardı ama daha iyi olduğu kesindi; acıkmıştı, iyi bir işaret. Kadın ona tepsisini getirdiğinde, "Minik iyi mi?" dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi kadın ve arkasını döndü, ancak bir dakika sonra, "öldü" diyebilmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Efendinin kucağında," dedi kaba, derin ses ve kadın yine Tikuli'yi güneş altında gördü, başka bir hayalde, güneş ışığı gibi bir hayalde.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi kadın. "Teşekkür ederim." Kadının dudakları kıpırdadı, boğazı düğümlendi. Mavi eşarbının üzerindeki desenler, daha koyu mavi ile basılmış yapraklar gözünün önüne gelip durdu. Kendini bir şeylerle meşgul etti. Hemen ateşe bakmaya gidip yanına oturdu. Kendini çok yorgun hissediyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kamye Efendimiz kılıcı almadan önce bir çobandı," dedi Abberkam. "Ve ona Hayvanların Efendisi ve Geyik Çobanı diyorlardı çünkü ormana gittiğinde geyiklerin arasına gidiyordu; sonra aslanlar da geyiklerle birlikte onun yanında yürüyordu, ona hiç zarar vermiyordu. Hiçbiri korkmuyordu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O kadar sakin konuşuyordu ki kadının adamın <span style="font-style:italic">Arkamye</span>'den satırlar okuduğunu fark etmesi zamanını almıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ateşe bir topak yer kömürü daha attı ve yeniden oturdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bana nereden geldiğini anlat Reis Abberkam," dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gebba Plantasyonundan."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Doğudaki mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neye benziyordu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ateş için için yanarak keskin kokulu dumanını çıkarttı. Gece, son derece sessizdi. Şehirden buraya ilk geldiği zamanlarda, birbirini izleyen geceler boyunca sessizlik kadını uyandırmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neye benziyordu," dedi adam neredeyse bir fısıltıyla. Irkının büyük bir çoğunluğu gibi kara iris tabakası bütün gözünü dolduruyordu, ama kadın kendisine bakarken adamın gözlerindeki beyaz şimşeği görmüştü. "Altmış yıl önce," dedi adam. "Plantasyon kapalı yerleşim alanında yaşıyorduk. Kamışlık; kimimiz orada çalıyor, kamış kesiyor, değirmende çalışıyorduk. Kadınların çoğu, küçük çocuklar. Adamların ve dokuz-on yaşının üzerindeki oğlanların çoğu madenlere iniyordu; kızların bazıları da. Küçük birilerini istiyorlardı, adamların giremedikleri maden kuyularına girebilsinler diye. Ben büyüktüm. Sekiz yaşındayken beni madenlere indirmişlerdi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neye benziyordu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Karanlıktı," dedi adam. Kadın yine adamın gözlerinde bir şimşek gördü. "Dönüp bakıyorum da, nasıl yaşıyormuşuz, o yerde yaşamaya devam edebiliyormuşuz? Madendeki hava tozla o kadar yoğun olurdu ki kapkaraydı. Kara bir hava. Lambanın ışığı iki metre öteye geçmezdi. Ocakta kazı yapılan yerlerin çoğunda su vardı, adamın dizlerine kadar. Maden kuyularının birinin duvarındaki adi maden kömürü tutuşmuştu ve yanıyordu; bütün sistem duman içindeydi. Bu kuyuyu çalıştırmaya devam ettiler çünkü o kok kömürünün ardında yığınla kömür vardı. Maske, filtre takıyorduk. Pek bir işe yaramıyorlardı. Dumanı teneffüs ediyorduk. Hep şimdiki gibi böyle hırıltıyla nefes alırdım. Bu sadece berlottan değil. Eski duman var. Adamlar ciğerleri kararak ölüyordu. Hepsi. Kırk-kırk beş yaşlarında ölüyordu. Patronlar, bir adam ölünce kabilene para veriyordu. Ölüm ikramiyesi. Adamların bir kısmı bu yüzden ölmeye değdiğini düşünüyordu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sen nasıl çıktın?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Annem," dedi adam. "O, köyden reisin kızıydı. Bana öğretti. Bana dini ve özgürlüğü öğretti."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bunu daha önce söylemişti, diye düşündü Yoss. Bu onun hazır ve nazır cevabı olmuştu, standart miti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nasıl? Ne dedi sana?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir duraksama. "Bana Kutsal Söz'ü öğretti," dedi Abberkam. "Ve bana, 'Sen ve erkek kardeşin, siz gerçek insanlarsınız, Efendinin insanları, onun hizmetkarları, onun savaşçıları, onun aslanları: Sadece siz. Kamye Efendimiz bizimle birlikte Eski Dünya'dan gelmişti ve şimdi o bizim, bizimle birlikte yaşıyor,' demişti. Bize, Kamye'nin Dili anlamına gelen Abberkam ile Kamye'nin Kolu anlamına gelen Domerkam isimlerini vermişti. Gerçeği söyleyelim ve özgürlük için savaşalım diye."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kardeşine ne oldu?" diye sordu Yoss bir vakit sonra.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Nadami'de öldürüldü," dedi Abberkam ve yine her ikisi de bir süre sessizleşti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Nadami, sonunda Yeowe'ye Kurtuluş'un gelmesini sağlayan Ayaklanma'nın ilk büyük çıkışıydı. İlk kez Nadami'de plantasyon köleleri ile şehirli hür bırakılmış insanlar, sahiplere karşı omuz omuza dövüşmüşlerdi. Eğer köleler sahiplere, Şirketler'e karşı birlikteliklerini korumayı başabilselerdi hürriyetlerini seneler önce kazanabilirlerdi. Fakat kurtuluş hareketleri sürekli olarak kabile rekabetleriyle, yeni hürriyetlerine kavuşmuş bölgelerdeki gücü elde etmek için çatışan, kazançlarını pekiştirmek için Patronlarla pazarlığa oturan reislerle bölünüyordu. Sayıları son derece az olan Werellilerin yenilgiye uğratılıp dünyadan kovulması ve Yeowelileri birbirlerine düşmeleri için serbest bırakmaları için otuz yıl süren bir savaş ve yıkım yaşanmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Kardeşin şanslıymış," dedi Yoss.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sonra Reis'e baktı, onun bu meydan okumayı nasıl algılayacağını merak ederek. Adamın kocaman, kara yüzü ateş ışığında yumuşak bir görüntü kazanmıştı. Gri, gür saçları, kadının adamın yüzüne düşmesin diye yaptığı gevşek topuzdan kurtulmuş yüzünün etrafında sallanıyordu. Yavaşça ve yumuşak bir sesle, "Benim küçüğümdü. Beş Ordular Cephesi'ndeki Enar'dı o," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ya, demek ki sen de Kamye'nin kendisisin, öyle mi? diye düşündü hemen içinden; etkilenmiş, hiddetli ve alaycı bir halde. Bu ne ego! Ama aslında başka bir ima daha vardı. Enar, o cephede Ağabeyi'ni öldürmek için kılıcını kaldırmıştı, onun Dünyanın Efendisi olmasını engellemek için. Ve Kamye ona, elinde tuttuğu kılıcın kendi ölümü anlamına geldiğini söylemişti; yani yaşamda ne bir efendilik vardı, ne de bir hürriyet; sadece yaşamın, özlemin, arzunun bırakılması vardı. Enar sadece, "Ağabey, ben senim," diyerek kılıcını bırakmış, vahşi doğaya, sessizliğe gitmişti. Ve Kamye, bir zafer olmadığını bildiği halde o kılıcı alarak Keder Orduları'nı dövüşe götürmüştü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Öyleyse kimdi, bu adam, bu koca herif, bu hasta yaşlı adam, karanlıkta madenlere inmiş bu küçük oğlan, Tanrı'nın adına konuşabileceğini düşünen bu kabadayı, hırsız ve yalancı?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Beş dakikadır ikisi de tek bir söz söylememiş olmasına rağmen, "Çok fazla konuşmaya başladık," dedi Yoss. Adama bir fincan çay doldurup çaydanlığı, havayı nemli tutmak için ağır ağır kaynaması için ateşe oturttu. Şalını aldı. Adam kadını, yüzünde aynı yumuşak ifadeyle, neredeyse bir şaşkınlık sayılabilecek bir ifadeyle seyrediyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İstediğim şey hürriyetti," dedi adam. "Hürriyetimiz."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adamın vicdan azabı kadını hiç ilgilendirmiyordu. "Kendini sıcak tut," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şimdi mi gidiyorsun?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yürüyüş yolunda kaybolmam mümkün değil."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bu garip bir sohbetti, çünkü kadının bir lambası yoktu ve gece zifiri karanlıktı. Yürüyüş yolunda el yordamıyla ilerlerken adamın sözünü ettiği, madenlerin dibindeki, ışığı yutan, siyah havayı düşündü. Abberkam'ın siyah, ağır bedenini düşündü. Tek başına geceleri ne kadar az yürüdüğünü düşündü. Banni Plantasyonu'nda bir çocukken, köleler geceleri kapalı yerleşim alanına kitlenirlerdi. Kadınlar kadın tarafında kalır, hiçbir zaman tek başlarına bir yere gitmezlerdi. Savaş'tan önce, şehre hür bırakılmış bir kadın olarak, eğitim okulunda öğrenim görmek için geldiğinde hürriyetten zevk alıyordu; fakat Savaş'ın kötü yıllarında, hatta Kurtuluş'tan beri kadınlar geceleri rahat rahat sokağa çıkamıyordu. Çalışma bölgelerinde polis yoktu, sokak lambası yoktu; mahalli diktatörler çetelerini yağma için yolluyorlardı; gündüz vakti bile dikkatli olmak, kalabalıktan ayrılmamak, her zaman için kaçabilecek bir sokağın yakınlarında bulunmak zorunda kalıyordu insan.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Dönmesi gereken yeri kaçıracak diye endişelenmeye başladı ama dönemece geldiğinde gözleri karanlığa, alışmıştı hatta saz yataklarının biçimsizlikleri içinde evinin lekesini seçebiliyordu. Yabancıların geceleri pek iyi göremediklerini duymuştu. Küçücük gözleri vardı; hani ürkmüş bir buzağınınki misali etrafı bembeyaz bir nokta gibi. Genellikle koyu kahverengi veya kızılımtırak bir kahverengi olan tenlerinin rengini sevse de —bunlar onun grimtırak kahverengi köle teninden veya Abberkam'ın annesini iğfal etmiş sahipten aldığı mavimtırak siyah derisinden daha sıcaktı—, gözlerini sevmiyordu. Siyanür tenler; Werel Sistemi güneşinin radyasyon tayfına gözle görülür bir adaptasyon, diyordu Yabancılar kibarca.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gubu eve inen patikada sessizce, kadının bacaklarını kuyruğuyla gıdıklayarak etrafında dans etti. "Dikkat et," diye azarladı kadın kediyi, "üzerine basacağım." Kadın kediye minnettar kalmıştı, içeri girer girmez onu kucağına aldı. Tikuli'den vakur ve neşeli bir karşılama olmamıştı; bu gece böyle bir karşılama yoktu ve hiç olmayacaktı. Gur-gur-gur diyordu Gubu kulağının dibinde, beni dinle, ben buradayım, hayat devam ediyor, yemek nerede?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Sonuç olarak Reis zatürre de kapmıştı; kadın köye, Veo'daki kliniğe çağrıda bulunmaya gitti. Hastalığının iyi gittiğini, onu oturtup öksürmesini sağlamaya devam etmeleri gerektiğini, şifalı otlardan çayların iyi olduğunu söyleyen; gözünüzü üzerinden ayırmayın, evet haklısınız diyen, sonra da giden bir pratisyen yolladılar sağ olsunlar. Böylece akşamüstlerini adamla geçirmeye başladı kadın. Tikuli'siz ev son derece kasvetli, sonbaharın son günleri çok soğuk geliyordu; sonra zaten yapacak ne işi vardı ki? Büyük, karanlık sal evi seviyordu. Evi Reis için veya bu işi kendi yapmayacak olan bir adam için temizleyecek değildi ama Abberkam'ın kullanmadığı belli olan, hatta açıp bakmadığı odaları bir araştırmıştı. Yukarıda, batı duvarında uzun, alçak pencereleri olan, hoşuna giden bir oda buldu. Odayı süpürüp, küçük, yeşilimtırak pervazları olan pencereleri temizledi. Adam uyuduğu zamanlar o odaya çıkıyor, odanın tek eşyası lime lime olmuş yün halı üzerine oturuyordu. Odanın şöminesi gevşek tuğlalarla kapatılmıştı ama aşağıda yanmakta olan yer kömürü ateşinin ısısı geliyordu; sırtını sıcak tuğlalara verdiğinde, eğik gelen güneş ışınlarının da yardımıyla ısınıyordu. Bu odaya aitmiş gibi gelen bir huzur; havanın şeklinden, pencerelerin yeşilimtırak, dalgalı camlarından gelirmiş gibi duran bir huzur hissediyordu burada. Burada, kendi evinde hiç yapamadığı şekilde, sessizlik içinde otururdu, hiçbir şey yapmadan, halinden memnun.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Reis gücünü kuvvetini çok yavaş topluyordu. Genellikle, kadının ona ilk yakıştırdığı gibi somurtkan, aksi, kaba, ben-merkezci; bir utanç ve hiddetin uyuşukluğu içine çökmüş bir adam oluyordu. Başka günler ise konuşmaya hazır oluyordu; hatta bazen dinlemeye bile.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ekumen dünyaları ile ilgili bir kitap okuyordum," dedi Yoss, fasulye bazlamasının kıvama gelmesini, kızartmak için diğer tarafını çevirmeyi beklerken. Son birkaç gündür akşam yemeğini onun yanında yapıp, akşamüstü geç vakitte birlikte yiyor, bulaşıkları yıkayıp eve hava kararmadan dönüyordu. "Çok ilginç. Bizim, hepimizin yani, Hain'lilerin torunları olduğumuza dair hiçbir kuşku yok. Bizim ve Yabancıların da. Hayvanlarımızın ataları bile aynı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Öyle diyorlar," diye homurdandı adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Mesele bunu kimin söylediği meselesi değil," dedi kadın. "İpuçlarına kim baksa bunu söyler; bu genetik bir gerçeklik. Senin bundan hoşlanmıyor olman, gerçeği değiştirmez."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir milyon yıllık bir 'gerçek' nedir ki?" dedi adam. "Seninle, benimle, bizimle alakası ne? Bu, bizim dünyamız. Biz, biziz. Bizim onlarla bir işimiz yok."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şimdi var," dedi kadın, oldukça küstahça, fasulye bazlamalarını hoplatıp çevirirken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Eğer benim istediğim gibi olsaydı, olmazdı," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın güldü. "Hiç pes etmiyorsun, değil mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sonra, adam yatağında tepsiyle, kadın da ocak başında taburesinde yemeklerini yerlerken, kadın bir boğayı kızdıran veya bir çığın düşmesini göze alan birinin ifadesiyle devam etti; hâlâ hasta ve zayıf olmasına rağmen adam bir tehlike arz ediyordu; bedeni bir yana cesameti yeterdi. "Gerçekten bütün özü bu mu?" diye sordu kadın. "Dünya Partisi. Gezegen bize ait olacak, hiç Yabancı olmayacak? Sadece bu mu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evet," dedi adam, kara bir gurultuyla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neden? Ekumenin bizimle paylaşacak bir sürü şeyi var. Şirketler'in üzerimizdeki hükümlerini kırdılar. Bizim tarafımızdalar."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu dünyaya köle olarak getirilmiştik," dedi adam, "ama kendi yolumuzu bulacağımız, kendi dünyamız burası. Kamye bizimle geldi; Çoban, Köle, Kamye'nin Kılıcı olarak. Burası onun dünyası. Bizim topraklarımız. Kimse burayı bize veremez. Başka insanların bilgilerini paylaşıp onların tanrılarını izlemek zorunda değiliz. Burası, bu topraklar bizim yaşadığımız yer. Burası, Efendimize kavuşmak için öldüğümüz yer."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre sonra, "Bir kızım, bir kız, bir de oğlan torunum var," dedi kadın. "Dört yıl önce bu dünyayı terk ettiler. Hain'e giden bir gemideler. Benim ölünceye kadar yaşadığım bu kadar yıl onlar için birkaç dakika, bir saat gibi. Onlar seksen yılda oraya varacaklar — artık yetmiş altı yılları kaldı. O, diğer dünyaya varmalarına. Orada yaşayıp ölecekler. Burada değil."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Onların gitmelerini istiyor muydun?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu onun seçimiydi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Senin değil."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben onun hayatım yaşayamam."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ama kederleniyorsun," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Aralarındaki sessizlik ağırdı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu yanlış, yanlış, yanlış!" dedi adam; sesi güçlü ve yüksekti. "Bizim kendi nasibimiz, Efendimize giden kendi yolumuz vardı, onlar bunu bizden aldı — yeniden köle olduk! Akıllı Yabancılar, bütün o büyük bilgileri ve icatlarıyla o bilimadamları, atalarımız olduklarını söyleyenler —'Böyle yapın!' diyorlar; biz de yapıyoruz. 'Böyle yapın!' diyorlar; biz de yapıyoruz. 'Çocuklarınızı o harika gemiye koyup, bizim güzelim dünyalarımıza uçurun!' Ve çocuklar alınıyor; bir daha yurtlarına hiç geri gelmeyecekler. Yurtlarını hiç bilmeyecekler. Kim olduklarını hiç bilmeyecekler. Kimin kollarının kendilerini kucaklayabilecek olduğunu hiç bilmeyecekler."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Nutuk çekiyordu; kadının bildiği bir şey varsa, bunun bir defasında ya da yüzlerce kere vermiş olduğu abartılı muhteşem bir nutuk olduğuydu; adamın gözlerinde yaşlar vardı. Kadının da gözlerinde yaşlar vardı. Adamın kendisini kullanmasına, onunla oynamasına, onun üzerinde güç kazanmasına izin veremezdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Seninle aynı fikirde olsam bile," dedi kadın, "yine de, yine de neden aldattın Abberkam? Kendi halkına yalan söyledin, çaldın!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hiçbir zaman," dedi adam. "Yaptığım her şey, her zaman, aldığım her nefes Dünya Partisi içindi. Evet, para harcadım, elime geçen bütün parayı, ama bu amacımız için değil de ne içindi? Evet, Sefir'i tehdit ettim, onu ve geri kalan hepsini bu dünyadan sürmek istedim! Evet, onlara yalan söyledim çünkü onlar bizi denetlemek, bize sahip çıkmak istiyorlar; ben halkımı kölelikten kurtarmak için her şeyi —her şeyi yaparım!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Koca yumruğunu dizlerinin oluşturduğu tepeye indirip hıçkırarak nefeslenmeye çalıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ve elimden gelen hiçbir şey yok, Ey Kamye!" diye haykırdıktan sonra yüzünü kolları arasına gizledi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın, keder içinde sessizce oturuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Uzun bir süre sonra elleriyle yüzünü sildi adam, kaba, dağınık saçlarını geriye itip, gözlerini ve burnunu ovuşturdu tıpkı bir çocuk gibi. Tepsiyi dizinin üzerine koydu, çatalını eline aldı, fasulye bazlamasından bir parça kesti, ağzına koydu, çiğnedi, yuttu. O yapabiliyorsa, ben de yaparım, diye düşündü Yoss ve aynısını yaptı. Akşam yemeklerini bitirdiler. Kadın ayağa kalktı, adamın tepsisini almaya gitti. "Özür dilerim," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Daha o zaman yitmişti," dedi adam çok sessiz bir şekilde. Kadın görerek, ki kadın bunu adamın çok nadiren yaptığını hissediyordu, bakışlarını doğrudan ona çevirdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bir şey anlamayarak, bekler vaziyette ayakta durdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Daha o zaman yitmişti. Yıllar önce. Nadami'de inandığım şeyler. Bütün yapmamız gerekenin onları sürmek olduğu ve o zaman özgür olacağımız. Savaş devam ettikçe biz de yolumuzu şaşırdık. Bunun bir yalan olduğunu biliyordum. Eğer biraz daha yalan söyleseydim ne değişecekti?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın sadece adamın çok derinden üzüldüğünü ve büyük bir ihtimalle bir şekilde çok kızdığını ve adamı dürtmekle yanlış yaptığını anlamıştı. Her ikisi de yaşlıydı, her ikisi de yenilgiye uğramış, her ikisi de çocuğunu kaybetmişti. Neden sanki adamın canını yakmak istiyordu? Bir an için, tepsiyi almadan önce elini adamın elinin üzerine koydu sessizlik içinde.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bulaşık odasında bulaşıkları yıkarken adam kadına seslendi, "Buraya gel lütfen!" Bunu daha önce hiç yapmamıştı, kadın da aceleyle odaya gitti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sen kimdin?" diye sordu adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bakakalmış, öylece duruyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Buraya gelmeden önce," dedi adam sabırsızca.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Plantasyondan eğitim okuluna gittim," dedi kadın. "Şehirde yaşadım. Fizik okuttum. Okullardaki fen derslerinin öğretimini ayarladım. Kızımı yetiştirdim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Adın ne?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yoss. Banni'den Seddewi Kabilesi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam onaylarcasına başını salladı; kadın bir an daha bekledikten sonra bulaşık odasına geri döndü. Adımı bile bilmiyormuş, diye düşündü kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Kadın her gün adamı kaldırıyor, biraz yürütüyor, bir sandalyeye oturtuyordu; adam itaatkârdı ama bu onu yoruyordu. Bir sonraki akşamüstü kadın adamı epey bir yürüttü; yatağa geri döndüğünde adam hemen gözlerini yumdu. kadın eften püften merdivenlerden batıya bakan penceresi olan odaya süzüldü ve uzun bir süre mutlak bir huzur içinde oturdu orada.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Akşam yemeklerini hazırlarken adamı sandalyede oturttu. Adamı neşelendirmek için konuştu, çünkü adam kadının istekleri karşısında hiç yakınmıyordu ama sıkıntılı ve karamsar görünüyordu; kadın da bir gün önce adamı üzdüğü için kendini suçluyordu. Her ikisi de burada, her şeyi, aşkları ve zaferleri kadar bütün hatalarını, bütün başarısızlıklarını geride bırakmak için bulunmuyor muydu? Ona, Wada ve Eyid'den söz etmiş ve aslında o anda evinde yatakta olan bedbaht âşıkların öyküsünü uzun uzadıya anlatmıştı. "Onlar geldiği zaman gidebileceğim bir yerim olmazdı," dedi. "Bugünkü gibi soğuk günlerde oldukça müşkül olabiliyordu. Köyde dükkânlarda oyalanmak zorunda kalıyordum. İtiraf etmeliyim ki böylesi daha iyi. Bu evi seviyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam homurdanmakla yetindi ama kadın adamın, sanki neredeyse konuşulan lisanı bilmeyen bir yabancının anlamaya çalışması gibi dikkatle dinlediğini hissediyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Evi pek umursamıyorsun değil mi?" dedi kadın; sonra çorbalarını koyarken güldü. "En azından dürüstsün. Bense durmuş ruhunu yaratmaya çalışan mübarek biriymişim numarası yapıyorum, ondan sonra eşyalardan hoşlanmaya başlıyorum, onlara bağlanıyorum, onları seviyorum." Çorbasını içmek için ateşin yanına oturdu. Yukarıda çok güzel bir oda var," dedi, "önde, batıya bakan köşe oda. Orada güzel bir şeyler olmuş, belki de bir zamanlar o odada âşıklar yaşıyormuş. Oradan bataklıklara bakmak hoşuma gidiyor."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın gitmek için hazırlandığında adam sordu, "Gitmiş mi olacaklar?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ceylanlar mı? A, tabii. Çoktan. Nefret dolu ailelerine geri dönmüş olacaklar. Sanırım onlar da birlikte yaşayabilselerdi kısa bir süre, bir o kadar nefret dolu olurlardı. Çok cahiller. Nasıl başa çıkacaklar? Köy çok dar kafalı, çok fakir. Ama birbirlerine olan aşklarına tutunmuşlar, sanki bunun... bunun kendi gerçeklikleri olduğunu biliyor gibi..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O soylu şeye sıkı sıkı sarıl," dedi Abberkam. Kadın bu alıntıyı biliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sana okumamı ister misin?" diye sordu kadın. "Bende <span style="font-style:italic">Arkamye</span> var, getirebilirim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam ani ve yaygın bir tebessümle başını salladı. "Gerek yok," dedi. "Ben biliyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hepsini mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Buraya geldiğim zaman amacım onu öğrenmekti — bir bölümünü en azından," dedi kadın huşuyla. "Ama hiç beceremedim. Sanki hiç vakit olmuyor. Sen burada mı öğrendin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok önce. Gebba Şehri'ndeki hapishanede," dedi. "Orada çok zaman var... Bu günlerde, burada yattığım yerden kendi kendime söylüyorum." Bakışlarını kadına doğrulturken tebessümü yüzünden gitmedi. "Sen yokken bana yoldaş oluyorlardı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın tek bir kelime bulamadan kalakaldı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Senin varlığın benim için çok tatlı," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın şalına güzelce sarınarak, bir hoşça kal bile demeden aceleyle dışarı çıktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eve karışık ve çelişkili hislerin kalabalığında yürüdü. Ne biçim bir canavardı şu adam! Ona kur yapıyordu: Bu konuda hiç şüphe yoktu. Asılıyordu, daha doğru tabiriyle. Hırlayan nefesi, beyaz saçlarıyla yatakta devrilmiş koca bir öküz gibi yatarak! O yumuşak derin ses, o tebessüm; o tebessümün ne işe yaradığım biliyordu adam, biliyordu onu nadiren kullanmasını. Kadınlara nasıl yaklaşacağını biliyordu; eğer anlatılanlar doğruysa binlerce kadına yaklaşmıştı; kadınlara yaklaşmış, onlara girmiş çıkmıştı; Şefinizi hatırlamak için işte size biraz ersuyu ve hoşça kal bebeğim. Tanrım!</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Madem öyleydi neden sanki kendisi de yatağında yatan Eyid ile Wada'yı adama anlatmayı aklına koymuştu? Aptal kadın, dedi kendi kendine, bozlaşan sazları kırbaçlayan kötü doğu rüzgârına doğru iri adımla giderken. Aptal, aptal, yaşlı, yaşlı kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gubu onu karşılamaya gelmiş, etrafında dans ediyor yumuşak patileriyle bacaklarına ve ellerine vuruyor, kısa, yumru uçlu, siyah benekli kuyruğunu sallıyordu. Kadın kapının mandalını onun için açık tutuyor, kedi de ittirip açabiliyordu. Kapı sonuna kadar açıktı. Bir çeşit küçük bir kuşa ait tüyler bütün odaya saçılmıştı; ocağın önündeki halının üzerinde biraz kan ve bağırsaklar vardı. "Canavar," dedi kadın kediye. "Cinayetlerini dışarıda işle!" Kedi savaş dansını yapıp Huu! Huu! diye bağırdı. Bütün gece kıvrılıp, kadının sırtına yatmış, kadın her döndüğünde mecburen kalkıp, kadının üzerine basıp geçerek diğer yanına kıvrılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Cüsseli bedenin ağırlığını ve sıcaklığını, göğüslerindeki ellerin ağırlığını, göğüs uçlarındaki dudakların güçlü emişini, yaşamı emişini, ya hayal ettiğinden, ya rüyasında gördüğünden sık sık dönüyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"><br /></p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify"></p>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify">Abberkam'a yaptığı ziyaretleri kısalttı. Adam artık ayağa kalkıp ihtiyaçlarını giderebiliyor, kendi kahvaltısını alabiliyordu; baca yanındaki yer kömürü kutusunu ve kilerini erzakla dolu tutuyordu ve artık ona akşam yemeğini getirse bile onunla yemek için kalmıyordu. Adam genellikle ciddi ve sessiz duruyor, kadın da diline hâkim oluyordu. Birbirlerine karşı çok ihtiyatlıydılar. Kadın yukarıdaki batı odasında geçirdiği saatleri özlüyordu; ama o günler bitmişti, bir çeşit rüya gibi, geçip gitmiş olan bir tatlılık gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir akşamüstü Eyid somurtarak, Yoss'un evine tek başına geldi. "Galiba bir daha buraya gelmeyeceğim," dedi kız.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ne var?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kız omuzlarını silkti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Seni izliyorlar mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır. Bilmiyorum. Belki... Yüklü kalmış olabilirim." Hamilelik için kölelikteki eski sözcüğü kullanıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Doğum kontrol haplarını kullanıyordun değil mi?" Onlar için Veo'dan epey bir miktar almıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eyid başıyla belli belirsiz onayladı. "Galiba yanlış," dedi dudaklarını büzerek.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Sevişmek mi? Doğum kontrol haplarını kullanmak mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Galiba yanlış," diye tekrarladı kız, acele, hınçlı bir bakış fırlatarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tamam," dedi Yoss.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eyid arkasını döndü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hoşça kal Eyid."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Eyid hiçbir söz söylemeden bataklık yolundan yürüyüp gitti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O soylu şeye sıkı sıkı sarıl," diye düşündü Yoss buruklukla.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Evi dolanıp Tikuli'nin mezarına gitti ama hava dışarıda uzun süre kalınamayacak kadar soğuktu; durgun, acı veren bir kış ortası soğuğu. İçeri girip kapıyı kapattı. Oda küçük, karanlık ve basık görünmüştü gözüne. Sönük bir yer kömürü ateşi tütüyor, için için yanıyordu. Yanarken hiç ses çıkartmıyordu. Evin dışında da hiç ses yoktu. Rüzgâr dinmişti, buz kaplı sazlar durulmuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ben biraz odun istiyorum, odun ateşi istiyorum, diye düşündü Yoss. Çatırdayan, sıçrayan bir alev, kenarında masal anlatılan cinsten bir ateş, hani plantasyonda büyükannenin evinde yaktığımız cinsten.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ertesi gün, bataklık yollarından birinden yarım mil ötedeki yıkıntı eve gitti, içe göçen verandasındaki gevşek kalasların bir kısmını çekip çıkarttı. O gece ocağında gürleyen bir ateşi vardı. O yıkık eve günde bir, ya da birkaç kez gitmeyi alışkanlık haline getirip bacanın kendi yatağının bulunduğu köşesinin diğer yanındaki kuytudaki yer kömürü yığınının yanında büyücek bir odun yığını biriktirdi. Artık Abberkam'ın evine gitmiyordu; adam iyileşmişti, kadının yürümesi için bir amacı olmalıydı. Kadının uzun kalasları kesmek için yapabileceği bir şey yoktu o yüzden kalasları ocağa yandıkça iterek sokuyordu; bu yolla bir kalas bütün bir akşam idare ediyordu. Parlak ateşin yanında oturup <span style="font-style:italic">Arkamye</span>'nin İlk Kitabı'nı öğrenmeye çalışıyordu. Gubu bazen alevleri seyrederek ocak taşında yatıp mır mır sesleri çıkartıyor, bazen de uyuyordu. Gubu buzlu sazlığa çıkmaktan o kadar nefret ediyordu ki kadın bulaşık odasında ona bir pisleme kutusu yapmıştı; kedi de bunu itinayla kullanıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">O derin soğuk devam etti, bu bataklıklarda yaşadığı en kötü kıştı. Hiddetli hava cereyanları kadını tahtalar arasında varlıklarını bile bilmediği çatlaklara götürmüştü; bunları tıkamak için paçavrası olmadığı için çamur ve çamurlu saz kullandı. Eğer ateşin geçmesine izin verse minik ev bir saat içinde buz gibi oluyordu. Küllendirilmiş yerkömürü ateşi geceleri onu idare ediyordu. Gündüzleri genellikle alevi ve alevin yoldaşı aydınlığı için bir parça odun koyuyordu ateşe.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Köye gitmesi gerekti. Soğuğun yumuşayacağını umarak günlerce gitmeyi ertelediği için hemen hemen elindeki her şeyi tüketmişti. Hava daha da soğumuştu. Artık ateşteki yerkömürleri topraklıydı ve çok kötü yanıyorlar, tütüyorlardı; o yüzden kadın ateşi canlı, evi sıcak tutabilmek için bunların yanına bir parça da odun koydu. Sahip olduğu bütün ceketleri giyip, şallara sarındı ve eline çantasını alıp yola koyuldu. Gubu ocak başından ona yarı açık gözlerle baktı. "Tembel maskara," dedi kadın kediye. "Akıllı hayvan."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Soğuk ürkütücüydü. Eğer buzda kayıp bacağımı kırarsam, günlerce gelip geçen olmayabilir, diye düşündü. Burada yatıp kalır, birkaç saat içinde de donarım. Tamam, tamam, tamam, Efendimin ellerindeyim, zaten birkaç yıl içinde ölmeyecek miyim. Ama güzel Tanrım, köye varıp ısınayım ne olur!</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Köye vardı; epey bir zamanını da tatlıcı dükkânındaki sobanın önünde dedikodu dinleyerek ve yeni çerçi dükkânının odun sobasında, doğu eyaletinde çıkan yeni bir savaşa ait eski bir gazeteyi okuyarak geçirdi. Eyid'in teyzeleri ile Wada'nın babası, annesi ve teyzeleri, hepsi ona Reis'in nasıl olduğunu sordu. Aynı zamanda ona evsahibinin evine uğramasını, Kebi'nin ona vereceği bir şeyi olduğunu söylediler. Kebi ona ucuz, kötü bir paket çay ayırmıştı. Adamın ruhunu zenginleştirmesini canı gönülden arzu eden kadın çay için teşekkür etti. Adam da ona Abberkam'ı sordu. Reis hastalanmış mıydı? Şimdi daha mı iyiydi? Adam merakla bakıyordu; kadın umursamazca cevapladı. Sessizlik içinde yaşamak kolay, diye düşündü kadın; esas ben bu seslerle birlikte yaşayamazdım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Sıcak odadan ayrılmaya pek gönüllü değildi ama torbası taşımaktan hoşlaşmadığı kadar ağırlaşmıştı ve yol üzerindeki buzlu yerleri hava karardıkça seçmesi daha zor olacaktı. İzin istedi, yeniden köyden yola koyularak yürüyüş yoluna çıktı. Tahmin ettiğinden daha geçe kalmıştı. Sanki yarım saat önceki sıcaklığı ve aydınlığı bile kıskanan, o da olmasa tamamen kasvet içinde kalacakmış gibi duran gökyüzündeki bir bulut engeli ardına gizlenen güneş oldukça alçalmıştı. Eve, ateşinin başına gitmek istiyor ve boyuna yürümeye devam ediyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Buzdan korktuğu için gözlerini önündeki yoldan ayırmadığından ilk önce sesi duydu. Biliyordu; Abberkam yine delirmiş! diye düşündü. Çünkü adam ona doğru koşuyor, bağırıyordu. Adamdan korkan kadın durdu; ama adam onun adını haykırıyordu. "Yoss! Yoss!</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir şey yok!" diye bağırıyordu tam üstüne üstüne gelirken; devasa, vahşi bir adam, her yanı pis, çamurlu, ak saçları buz ve çamur içinde, elleri kapkara, üstü başı kapkara, üstelik gözlerinin etrafındaki akları bile görebiliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Geri dur!" dedi kadın, "git buradan, benden uzaklaş!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir şey yok," dedi adam, "ama ev, ama ev..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ne evi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Senin evin, yandı. Gördüm, köye geliyordum, bataklıkların derinliklerinde duman gördüm..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam devam ediyordu ama Yoss felç olmuş duruyordu, dayanamıyordu. Kapıyı kapatmış, mandalın düşmesini sağlamıştı. Kapıyı hiç kilitlemezdi ama mandalın düşmesini sağlamıştı, Gubu dışarıya çıkamazdı. Evdeydi. İçeride kilitlenmiş kalmış: Parlak çaresiz gözler: Seslenen cılız ses...</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">İleri doğru atıldı. Abberkam yolunu kapattı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bırak geçeyim," dedi kadın. "Geçmem gerek." Torbasını bırakarak koşmaya başladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadının kolunu yakalamıştı, kadın sanki her yanını sarıveren bir deniz dalgasıyla durdurulmuştu. Koca beden ile ses her yanını kaplamıştı. "Bir şey yok, kedicik iyi, benim evimde," diyordu. "Dinle, beni dinle Yoss! Ev yandı. Kedicik iyi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ne oldu?" dedi kadın, hiddet içinde, bağırarak. "Bırak gideyim! Anlamıyorum! Neler oldu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Lütfen, lütfen sakinleş," diye yalvardı adam kadına, kadını bırakarak. "Oraya gideceğiz. Göreceksin. Görecek pek bir şey kalmadı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir yandan ona olanları anlatan adamın yanında yürüyordu, tir tir titreyerek. "Ama nasıl başlamış?" dedi kadın, "nasıl başlayabilir?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bir kıvılcım; ateşi yanık mı bırakmıştın? Tabii, tabii ki öyle yapmışsındır, hava soğuktu. Ama bacadan çıkmış taşlar vardı, anlaşılıyordu. Kıvılcımlar, tabii ateşte odun varsa —belki döşemelerden biri tutuştu — belki de saz damdır. Sonra her şey gider, bu kuru mevsimde, her şey kurumuşken, hiç yağmur yokken. Tanrım, güzel Tanrım, sen de içerdesin zannettim. Evdesin zannettim. Yangını gördüm, yürüyüş yolundaydım — bir de baktım evin kapısına varmışım, nasıl bilmiyorum, uçtum mu anlamadım — kapıyı ittim, mandalı takılıydı, mandalı ittim bütün arka duvarın ve tavanın alev alev yandığını gördüm. O kadar çok duman vardı ki sen içerde misin, değil misin anlayamadım, içeri girdim, küçük hayvan bir köşede saklanıyordu — öbürü öldüğünde senin nasıl ağladığını düşündüm, onu tutmaya çalıştım, bir şimşek gibi kapıdan çıktı gitti, içerde kimseyi görmedim, kapıya doğru ilerledim, tavan çöktü." Güldü; vahşi, muzaffer. "Başıma çarptı, bak?" Adam eğildi ama kadının boyu hâlâ adamın başının üzerini görmeye yetmiyordu. "Kovanı gördüm, ön kapıya su atmaya çalıştım, bir şeyler kurtarabilmek için, ama sonra bunun delilik olduğunu gördüm, her şey tutuşmuştu, hiçbir şey kalmadı. Patikadan ilerledim, küçük hayvan, senin evcil hayvanın tir tir titreyerek orada bekliyordu. Onu kucağıma almama izin verdi, hayvanı ne yapacağımı bilemedim, o yüzden eve koştum ve onu orada bıraktım. Kapıyı kapattım. Orada emniyette. Sonra senin köyde olabileceğini düşündüm o yüzden seni bulmaya geldim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Dönemece gelmişlerdi. Kadın yürüyüş yolunun kenarına giderek aşağıya baktı. Bir duman lekesi, kara bir karışıklık. Kara sopalar. Buz. Her yanı tir tir tireyen kadın kendini o kadar kötü hissetti ki yere çömeşip, buz gibi tükrüğünü yuttu. Gökyüzüyle sazlar gözleri önünde, soldan sağa gitti, döndü; dönmelerini durduramıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Haydi, haydi şimdi, bir şey yok. Benimle gel." Sesin, ellerin, kolların, kendisine destek çıkan o iri sıcaklığın farkındaydı. Gözlerini kapatarak adamın yanından yürüdü. Bir süre sonra gözlerini açıp yola dikkatle bakabilmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ay torbam —torbamı bıraktım— Ondan başka bir şeyim yok," dedi kadın ani bir çeşit kahkahayla, dönerek; neredeyse düşüyordu, çünkü dönmesi yeniden başının dönmesine neden olmuştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Burada. Haydi gel, çok az bir yolumuz kaldı artık." Adam torbayı koluna takmış komik bir biçimde taşıyordu. Diğer koluyla kadına sarılmış, onun ayakta durup yürümesine yardımcı oluyordu. Adamın evine, karanlık yüzer eve gelmişlerdi. Ev, güneşin kavuştuğu yerden göğe doğru yükselen pembe çizgileriyle o heybetli kavuniçi/sarı gökyüzüne bakıyordu; güneşin saçları derlerdi genellikle bu çizgilere, kadın çocukken. Karanlık eve girerken bu ihtişama arkalarını döndüler.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gubu?" dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kediyi bulmak biraz zaman aldı. Sedirin altına sinmişti. Kedi kadına gelmediği için onu sedirin altından çekmek zorunda kalmıştı. Tüyleri toz içinde kalmıştı ve kediyi okşarken tozlar kadının ellerine bulaşıyordu. Ağzında biraz köpük vardı; kadının kollarında sessizce titriyordu. Gümüşsü, çilli sırtını, benekli yanlarını, ipek gibi ak göbek tüylerini okşadı, okşadı. Sonunda kedi gözlerini kapattı; fakat kadının biraz kıpırdadığı anda atlayıp yeniden sedirin altına koştu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın oturup, "Özür dilerim Gubu," dedi. "Özür dilerim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadının konuştuğunu duyan Reis yeniden odaya döndü. Bulaşık odasına gitmişti. Islak ellerini önünde tutuyordu, kadın neden adamın ellerini kurulamadığını merak etti. "İyi mi?" diye sordu adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Biraz zaman alacak," dedi kadın. "Yangın. Sonra yabancı bir ev. Bunlar... kediler yerlerini ararlar. Yabancı yerlerden hoşlanmazlar."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın düşüncelerini veya sözlerini bir türlü bir araya toplayamıyor, düşünceleri ve sözleri parça parça, bağlantısız geliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O bir kedi yani, öyle mi?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Benekli bir kedi, evet."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O ev hayvanları, onlar Patronlara ait, Patronların evindeydiler," dedi adam. "Etrafımda hiç yoktu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bunun bir suçlama olduğunu düşündü. "Onlar Werel'den Patronlarla gelmişti," dedi kadın, "doğru. Biz de öyle..." Sivri sözleri ağzından çıktıktan sonra belki de adamın bunları cehaletini mazur göstermek için söylemiş olabileceği geldi aklına.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam hâlâ orada durmuş, ellerini önünde dimdik tutuyordu. "Özür dilerim," dedi. "Galiba bir bandaja falan ihtiyacım var."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın yavaş yavaş bakışlarını adamın ellerine yöneltti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Yakmışsın," dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok değil. Ne zaman olduğunu bilmiyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Dur bir bakayım." Adam kadına yaklaşarak koca ellerinin ayalarını yukarı doğru tuttu: Parmakların birinin mavimtırak iç derisi boyunca kırmızı, şiddetli, su toplamış bir şerit ve diğerinin başparmağının dibinde derisi sıyrılmış kanlı bir yara.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ellerimi yıkayıncaya kadar fark etmemiştim," dedi. "Acımadı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Dur başına bir bakayım," dedi kadın hatırlayarak; adam diz çöküp, tam tepesinde kırmızı-siyah bir yanığı olan keçeleşmiş, taranmamış, isli bir nesneyi kadına sundu. "Tanrım," dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adamın koca burnu ve gözleri bu gri düğümün altından, yakın bir yerden belirerek kadına endişeyle baktı. "Damın üzerime çöktüğünü biliyorum," dedi adam ve kadın gülmeye başladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Tepene bir damın çökmesi senin için kâfi değil!" dedi. "Bir şeyin var mı —biraz temiz bez— çamaşır odasının dolaplarında temiz kurulama bezi bırakmıştım — dezenfektanın?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Baştaki yarayı temizlerken bir yandan da konuşuyordu. "Yaraları temiz tutup, açık bırakıp kurumalarını sağlamak gerektiğinden başka yanıklar hakkında bir şey bilmiyorum. Veo'daki kliniğe haber satmalıyız. Yarın köye giderim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben senin doktor veya hemşire olduğunu zannediyordum," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben bir okul idarecisiyim!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bana baktın."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neyin olduğunu biliyordum. Yanıklar hakkında hiçbir şey bilmem. Köye gidip, haber salacağım. Ama bu akşam değil."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu akşam olmaz," diye onayladı adam. Yüzünü ekşiterek ellerini büktü. "Tam da akşam yemeği hazırlayacaktım bize," dedi. "Ellerimde bir şey olduğunun farkında değildim. Ne zaman olduğunu bilmiyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Gubu'yu kurtardığın zaman," dedi Yoss tabii bir sesle; sonra ağlamaya başladı. "Ne yiyecektin göster bana, ben hazırlayayım," dedi gözyaşları arasında.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Eşyaların için çok üzüldüm," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hiçbir şeyin önemi yoktu. Neredeyse bütün giysilerim üzerimde," dedi ağlayarak. "Hiçbir şey yoktu. Orada pek bir yiyecek bile yoktu. Sadece <span style="font-style:italic">Arkamye</span>. Ve dünyalar hakkındaki kitabım." Ateşin okurken sayfaları karartıp, kıvırmasını gözlerinde canlandırdı. "Onu şehirden bir arkadaşım yollamıştı, benim buraya gelip, su içerek sessiz kalma numarası yapmamı hiç tasvip etmemişti. Haklıydı da, geri dönmeliyim, hiç gelmemeliydim. Ne kadar yalancıyım, ne kadar ahmak! Odun çalmak ha! Güzel bir ateşim olsun diye odun çalmak! Isınıp neşeleneyim diye! Böylece evi yaktım, artık her şey gitti, mahvoldu, Kebi'nin evi, zavallı kedim, senin ellerin, benim suçum. Odun ateşinden sıçrayan kıvılcımları unuttum, ocak yerkömürü ateşine göre yapılmış, unuttum. Her şeyi unuttum, aklım bana ihanet ediyor, hafızam yalan söylüyor, ben yalan söylüyorum. Ona dönemediğim halde, dünyadan vazgeçemediğim halde ona dönüyormuş gibi yaparak Efendimin şerefine halel getirdim. O zaman yak gitsin! Böyle kesiyor kılıç insanın elini." Adamın ellerini ellerine alarak başını ellerin üzerine eğdi. "Çok özür dilerim, özür dilerim!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adamın kocaman, yanık elleri kadının elleri üzerinde duruyordu. Eğilerek kadını saçlarından öptü; saçını ve yanağını dudaklarıyla okşadı. "Sana <span style="font-style:italic">Arkamye</span>'yi ben söylerim," dedi. "Şimdi rahat dur. Bir şeyler yememiz gerek. Üşüdün gibi. Belki de şok falan yaşıyorsundur. Oraya otur. En azından bir tencereyi ısıtabilirim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın denilene boyun eğdi. Adam haklıydı, üşüyordu. Ateşe daha da yaklaştı. "Gubu?" diye fısıldadı. "Gubu, her şey yolunda. Haydi, haydi miniğim." Ama sedirin altında kıpırdayan olmadı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Abberkam kadının yanında duruyor ona bir şey sunuyordu: Bir bardak: Şaraptı, kırmızı şarap.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şarabın mı var?" dedi kadın, hayretler içinde kalarak.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Genellikle su içer susarım," dedi adam. "Bazen şarap içer konuşurum. Al şunu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın hürmetkârane bir tavırla aldı. "Şokta değildim," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hiçbir şey şehirli bir kadını şoke edemez," dedi adam temkinle. "Şimdi bu kavanozu açmak için sana ihtiyacım var."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Şarabı nasıl açtın?" diye sordu kadın, balık haşlaması kavanozunun kapağını açarken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Zaten açıktı," dedi adam, nefsine hâkim, derin bir sesle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Yemek yemek için ocak başında karşılıklı oturdular; ocak kancasına asılı tencereden yemeklerini alıyorlardı. Kadın balık parçalarını, sedirin altından görülsün diye aşağıda tutuyor ve Gubu'ya fısıldıyordu ama kedi dışarı çıkmıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Çok acıktığı zaman çıkacaktır," dedi kadın. Sesindeki o gözyaşı dolu titreklikten, boğazındaki düğümden, utanma hissinden bıkmıştı. "Yemek için teşekkür ederim," dedi kadın. "Kendimi daha iyi hissediyorum."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Ayağa kalkarak tencereyi ve kaşıkları yıkadı; adama ellerini ıslatmamasını söyledi, adam da ona yardım etmeyi teklif etmedi ama ateşin yanında, kıpırdamadan, koca bir kaya parçasıymış gibi oturdu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben üst kata gideceğim," dedi kadın işi bitince. "Belki Gubu'yu da tutar yanımda götürebilirim. Bana bir iki tane battaniye ver."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Adam başıyla onayladı. "Yukarıda. Bir ateş yaktım," dedi adam. Adamın ne demek istediğini anlamadı kadın; sedirin altına bakmak için diz çöktü. Daha diz çökerken ne kadar soytarı gibi durduğunu düşündü, poposu havada, bir mobilya parçasına "Gubu, Gubu!" diye seslenen, şallara sarılıp sarmalanmış yaşlı bir kadın. Ama biraz tırmalama sesi duyulduktan sonra Gubu doğrudan kadının ellerine geldi. Burnunu kadının kulağının ardına gizleyerek omuzuna yapıştı. Kadın çömelerek Abberkam'a baktı, neşeyle. "İşte geldi!" dedi. Biraz zorlanarak ayağa kalktı ve "İyi geceler," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"İyi geceler Yoss," dedi adam. Gaz lambasını taşımaya cesaret edemediğinden, her iki eliyle Gubu'ya sıkı sıkı sarılarak batı odasına varıp kapıyı kapatıncaya kadar merdivenlerden karanlıkta çıktı. Sonra durduğu yerde bakakaldı. Abberkam şöminenin önünü açmış ve bu akşam daha önceden buraya yığılmış olan yerkömürünü tutuşturmuştu; al parlaklık geceyle kararan alçak ve uzun pencerelerde oynaşıyordu; ateşin kokusu tatlıydı. Daha önce kullanılmayan, başka bir odada duran bir karyola artık bu odada duruyordu, yapılmış yatağı, battaniyeleri ve üzerine atılmış yeni beyaz yün örtüsüyle. Ocağın yanındaki rafta bir sürahiyle çanak duruyordu. Daha önceleri üzerine oturduğu eski halı dövülmüş, silinmiş, havı dökülmüş haliyle tertemiz ocak başına yayılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Gubu kucağında patileriyle kendini itti; kadın kediyi yere bıraktı, kedi doğruca yatağın altına koştu. Orada durabilirdi. Sürahiden çanağa biraz su döktü, eğer kedi susarsa diye bunu ocağın yanına bıraktı. Pisleme kutusu yerine külleri kullanabilirdi. İhtiyacımız olan her şey burada, diye düşündü kadın, hâlâ gölgeler içindeki odaya, pencerelere vuran yumuşak ışığa bir çeşit dehşet hissiyle bakarken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kapıyı arkasından kapatarak dışarı çıktı, aşağıya indi. Abberkam ateşin yanında hareketsiz oturuyordu. Gözleri kadına doğru parladı. Kadın ne diyeceğini bilemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"O odayı seviyordun," dedi adam.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın başıyla onayladı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Belki bir zamanlar orasının iki âşığın odası olduğunu söylemiştin. Ben de belki de iki âşığın odası olabileceğini düşündüm."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre geçtikten sonra, "Belki," dedi kadın.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Bu gece değil," dedi adam alçak bir gurultuyla: Bunun bir kahkaha olduğunu fark etti kadın. Bir kere adamın gülümsediğini görmüştü, şimdi kahkaha attığını duyuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hayır. Bu gece değil," dedi kadın gergin.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ellerime ihtiyacım var," dedi adam, "aslında her şeye ihtiyacım var, senin için." Kadın hiçbir şey söylemedi, adama bakarken.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Otur Yoss, lütfen," dedi adam. Kadın ocak başındaki sıraya oturdu, yüzü adama dönük.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Hastayken hep bunları düşündüm," dedi adam, her zaman sesinde bir hatibin tınısı vardı. "Davama ihanet ettim, davam adına yalan söyledim, çaldım çünkü artık davama olan inancımı yitirdiğimi itiraf edemiyordum. Yabancılar'dan korkuyordum çünkü tanrılarından korkuyordum. O kadar çok tanrı! Onların benim Efendimi alçaltmalarından korktum. Onu alçaltmalarından!" Bir dakika için sustu, derin bir nefes aldı; kadın adamın göğsündeki derin hırıltıyı duyabiliyordu. "Oğlumun anasına çok kereler, çok kereler ihanet ettim. Ona, başka kadınlara, kendime. Tek bir soylu şeye bile sadık kalmadım." Yüzünü biraz buruşturarak ellerini açtı, ellerindeki yanıklara baktı. "Sanırım sen kaldın," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre sonra kadın şöyle dedi: "Safnan'ın babasıyla sadece birkaç yıl birlikte yaşadım. Başka erkekler de oldu. Artık bunların ne önemi var?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Ben bunu söylemek istememiştim," dedi adam. "Yani sen erkeklerine, çocuğuna, kendine ihanet etmedin. Tamam, bütün bunlar geçmişte kaldı. Artık bunların ne önemi var diyorsun, artık hiçbir şeyin önemi yok. Ama sen bana bu şansı şimdi bile verebiliyorsun, bu güzel şansı, bana, sana sarılmam, sıkı sıkı sarılmam için."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın bir şey söylemedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Buraya utanç içinde geldim," dedi adam, "ve sen bana saygı gösterdin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Neden yapmayaydım? Ben kim oluyorum da seni yargılıyorum?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">" 'Kardeşim, ben senim.' "</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın adama dehşetle baktı, tek bir bakış; sonra ateşe baktı. Yerkömürü için için, hararetle yanıyor, tek bir cılız duman kıvrımı yükseliyordu. Kadın adamın bedeninin sıcaklığını, karanlığını düşündü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Aramızda huzur olacak mı?" dedi sonunda.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Huzura ihtiyacın mı var?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Bir süre sonra kadın hafifçe tebessüm etti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">"Elimden geleni yaparım," dedi adam. "Biraz bu evde kal."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify">Kadın başıyla onayladı.</p>
</body>
</html>
