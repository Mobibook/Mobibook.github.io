<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Drizzt Do'urden'in Maceraları 1 Miras</title>
  <meta content="R. A. Salvatore" name="author" />
  <meta content="2013-7-17" name="creation-time" />
  <meta content="2013-7-17" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">Alustriel'i ve bana yaptığı iyilikleri takdir ediyorum. Hataları çoğunlukla affetmeyen bir dünyada yaşayan bir hükümdar olarak, şehrinin harika sokaklarında serbestçe dolaşması için bir kara elfe izin verme riskini göze aldığı için onu takdir ediyorum. Alustriel'in beni kabul edişi, arzularımı sınırlı beklentilerden değil gerçek dileklerden oluşturmamı sağladı.</p>

      <p class="calibre2">Ama onu seviyor muyum?</p>

      <p class="calibre2">Onun beni sevdiğinden fazla değil.</p>

      <p class="calibre2">Fakat kabul etmeliyim ki Alustriel'i sevebileceğim, eğer aramızda bir kıvılcım olsaydı onun da beni sevebileceği ve o zaman derimin renginin ya da halkımın kötü şöhretinin Gümüşay'in soylu hanımını engellemeyeceği düşüncesini seviyorum.</p>

      <p class="calibre2">Ama şimdi, sevgi kavramının hayatımın en belirgin özelliği olduğunu biliyorum. Bruenor, Wulfgar ve Regis ile aramızdaki dostluk ilişkisinin, şu Drowun hayatında bilip bileceği en önemli sevgi bağı olduğunu anlıyorum.</p>

      <p class="calibre2">Ayrıca, Cattibrie ile aramdaki sevgi bağı da hâlâ çok kuvvetli.</p>

      <p class="calibre2">Daha önce de söylemiş olduğum gibi; dürüst sevgi, fedakar bir kavramdır. Ve bu ilkbaharda benim kendi fedakarlığım çetin bir sınava tabi tutuldu.</p>

      <p class="calibre2">Şimdi Wulfgar ve Cattibrie'in geleceği için, birlikte aşmaları gereken engeller konusunda endişeliyim. Wulfgar onu seviyor, bundan şüphe etmiyorum, ama sevgisini saygısızlık sınırlarında dolaşan bir sahiplenme tavrıyla lekeliyor.</p>

      <p class="calibre2">Cattibrie 'in kişiliğini anlamak, onun muhteşem mavi gözlerindeki ateşleri besleyen şeyi görmek zorunda. Aslında Wulfgar'ın aşık olduğu şey de onun kişiliği, fakat yine de kocasının emri altındaki bir kadının yapması gerekenler hakkındaki düşünceleri sebebiyle o kişiliği ezip duracak.</p>

      <p class="calibre2">Barbar dostum tundrada dolaşarak yaşadığı gençlik günlerinden beri çok şey görüp geçirdi. Fakat Bruenor 'un kızının ateşten kalbini, yani Cattibrie’ın sevgisini elinde tutabilmek için çok daha fazla şey görüp geçirmesi gerekecek.</p>

      <p class="calibre2"><span class="none3">Tekrar soruyorum; şu koca dünyada daha karmaşık ve daha aldatıcı bir kavram var mıdır?</span></p>
    </div>

    <div class="s2">
      <p class="calibre2"><span class="none3">—Drizzt Do'Urden</span></p>
    </div>

    <div class="s1">
      <p class="calibre2">&nbsp;</p>
    </div>

    <div class="s">
      <h1 id="sigil_toc_id_3">BÖLÜM 3</h1>
    </div>

    <div class="s1">
      <p class="calibre2">"Nesme'den gelen grubu kabul etmeyeceğim!" diye hırladı Bruenor, Konaktaşı'ndan gelen barbar elçiye.</p>

      <p class="calibre2">"Ama, cüce kral..." diye çaresice kekeledi, kızıl saçlı iri adam.</p>

      <p class="calibre2">"Hayır!" Bruenor'un sert ses tonu adamı susturdu.</p>

      <p class="calibre2">Görüşme salonunda Bruenor'un yanında duran Drizzt. "Nes-meli okçular Mithril Salonunun geri alınmasında rol oynamıştı," diye çabucak cüce krala hatırlattı.</p>

      <p class="calibre2">Bruenor. taştan tahtında aniden doğruldu. "Ülkelerinden ilk geçtiğimiz zaman o Nesmeli köpeklerin sana nasıl davrandıklarını unuttun mu?" diye sordu Drowa.</p>

      <p class="calibre2">Drizzt kafasını olumsuz anlamda salladı, hatta bu düşünce yüzünde bir gülümsenin belirmesini bile sağladı. "Asla," diye yanıtladı, ama sakin ses tonu ve yüz ifadesi olayı unutmamış olmasına rağmen görünüşe göre affetmiş olduğunu açık ediyordu.</p>

      <p class="calibre2">Oldukça huzurlu ve halinden memnun olan kara derili dostuna bakan huysuz cücenin hiddeti kısa sürede yatıştı. "Öyleyse, onların düğüne gelmesine izin vermeli miyim sence?"</p>

      <p class="calibre2">"Artık bir kralsın," diye yanıtladı Drizzt, sanki bu basit cümle herşeyi açıklarmışçasına ellerini iki yana açarak. Fakat Bruenor'un yüz ifadesi, bu sözlerin pek fazla açıklayıcı olmadığını net bir şekilde yansıtıyordu. Böylece en az onun kadar inatçı olan kara elf çabucak detaya indi. "Halkına karşı olan sorumlulukların diplomaside yatıyor," diye açıkladı Drizzt. "Nesme değerli bir ticaret ortağı ve önemli bir müttefik olacak. Ayrıca, çoğunlukla tehlike altında olan bir şehrin askerlerinin bir kara elf görünce verdikleri tepkiyi affedebiliriz."</p>

      <p class="calibre2">"Pöh. sen çok yufka yüreklisin, elf," diye homurdandı Brue-nor, "ve beni de kendine benzetiyorsun!" Bariz bir şekilde Wulfgar'a benzeyen iri barbara baktı ve başıyla onayladı. "Öyleyse Nesme'ye kapımızın açık olduğunu iletin, ama içlerinden kaç kişi katılacak bilmem gerekli!"</p>

      <p class="calibre2">Barbar, Drizzt'e takdir dolu bir bakış attıktan sonra eğilip reverans yaptı ve ayrıldı. Fakat onun ayrılışı Bruenor'un homurdanmasını dindirmedi.</p>

      <p class="calibre2">"Yapılacak yüzlerce iş var, elf," diye şikayet etti cüce.</p>

      <p class="calibre2">"Kızının düğününü bu topraklarda görülüp görülecek en büyük düğün yapmak için uğraşıyorsun," diye belirtti Drizzt.</p>

      <p class="calibre2">"Uğraşıyorum," diye kabul etti Bruenor. "O bunu hakediyor, benim Cattibrie'ım. Bunca yıldır ona elimden geleni verdim, ama..." Bruenor ellerini iki yana açtı ve tıknaz vücudunu işaret etti. Cattibrie ile onun aynı ırktan bile olmadıklarının belirgin bir işaretçisiydi bu.</p>

      <p class="calibre2">Drizzt bir elini dostunun güçlü omuzuna koydu. "Hiçbir insan ona daha fazlasını veremezdi," diye temin etti Bruenor'u.</p>

      <p class="calibre2">Cüce burnunu çekti; Drizzt ise kahkahasını saklamakla iyi etti.</p>

      <p class="calibre2">"Ama lanet olasıca yüzlerce şey var!" diye kükredi Bruenor. Duygusallık krizi tahmin edildiği gibi kısa ömürlü olmuştu. "Kral kızının kusursuz bir düğünü olmalıdır, diyorum ama bu lanet işi yoluna koyabilmek için pek de yardım göremiyorum!"</p>

      <p class="calibre2">Drizzt, Bruenor'un dolup taşan hiddetinin kaynağını biliyordu. Cüce, daha önce lonca başkanlığı yapmış olan ve görgü kuralları konusunda inkar edilemeyecek derecede maharetli olan Regis'in bu büyük kutlama töreninde kendisine yardım edeceğini ummuştu. Regis salonlara vardıktan sonra, Bruenor sorunlarının bittiği, 'Güm-bürgöbek'in halledilmesi gereken her işi halledeceği' konusunda Drizzt'i temin etmişti.</p>

      <p class="calibre2">Aslında Regis birçok sorumluluğu üstlenmiş, ama Bruenor'un beklediği ya da istediği kadar iyi işler çıkartamamıştı. Drizzt bunun sebebinin Regis'in aniden beceriksizleşmesi mi, yoksa cücenin titiz tutumu mu olduğunu kestiremiyordu.</p>

      <p class="calibre2">Tam o sırada bir cüce hızla içeri girdi ve Bruenor'a büyük yemek salonunun taslaklarının bulunduğu yirmi ayrı parşömen rulosu uzattı. Birincisinin hemen arkasından bir diğer cüce girdi, eli kolu ziyafet için hazırlanabilecek yemek menüleriyle doluydu.</p>

      <p class="calibre2">Bruenor sadece iç çekti ve çaresizce Drizzt'e baktı.</p>

      <p class="calibre2">"Bu işi halledeceksin," diye temin etti onu Drow. "Ve Cattibrie da bunun şimdiye kadar yapılmış en büyük kutlama olduğunu düşünecek." Drizzt sözlerine devam etmeye niyetlendi, ama söylediği son cümle onun duraksamasını sağladı. Bruenor, Drowun alnının endişeli bir ifadeyle buruştuğunu gözden kaçırmadı.</p>

      <p class="calibre2">"Kız için endişeleniyorsun," diye belirtti gözlemci cüce.</p>

      <p class="calibre2">"Daha çok Wulfgar için," diye itiraf etti Drizzt.</p>

      <p class="calibre2">Bruenor kıkırdadı. "Oğlanın duvarlarını onarmak için üç usta görevlendirdim," dedi. "Birşeyler oğlanı feci halde kızdırmış."</p>

      <p class="calibre2">Drizzt sadece başıyla onayladı. O olayda Wulfgar'ın hedefinin kendisi olduğunu ve eğer barbar kazansaydı onu gözü dönmüş bir şekilde öldüreceğini kimseye söylememişti.</p>

      <p class="calibre2">"Çocuk sadece biraz gergin," dedi Bruenor.</p>

      <p class="calibre2">Drow yine başıyla onayladı, fakat bu fikre katıldığı konusunda pek emin değildi. Wulfgar gerçekten de gergindi ama davranışları bu mazeretin ötesine taşmıştı. Yine de Drizzt'in yapabileceği daha iyi bir açıklama yoktu, ayrıca odadaki olaydan beridir Wulfgar bir kez daha Drizzt'e arkadaşça yaklaşmış ve eskiden olduğu kişi gibi görünmüştü.</p>

      <p class="calibre2">"Düğün günü bir geçsin heyecanı yatışır," diye devam etti Bruenor. Drizzt'e, cücenin kendi söylediği söze herkesten çok kendisini inandırmaya çalışıyormuş gibi geldi. Drizzt bunun sebebinin de, Bruenor'un kalbinde ve ruhunda kızı olan yetim insan Cattibrie olduğunu anlıyordu. O kız, Bruenor'un kaya gibi sert kalbindeki tek yumuşak nokta, kralın zırhmdaki tehlikeye açık tek çatlak idi.</p>

      <p class="calibre2">Wulfgar'ın dengesiz ve despot davranışları, bilge cücenin gözünden kaçmamış gibi görünüyordu. Ama Wulfgar'ın tavrı Bruenor'u bariz bir şekilde rahatsız etse bile, Drizzt cücenin bu konuda herhangi birşey yapacağına inanmıyordu -tabii Cattibrie ondan yardım etmesini istemediği sürece.</p>

      <p class="calibre2">Ayrıca Drizzt, babası kadar gururlu ve inatçı olan Cattibrie'ın -ne Bruenor'dan ne de kendisinden- yardım istemeyeceğini biliyordu.</p>

      <p class="calibre2">"Nerelerde saklanıyordun bakalım, seni küçük düzenbaz?" diye Bruenor'un kükrediğini duydu Drizzt. Ve cücenin keskin sesi Drizzt'in dalıp gitmiş düşüncelerini bozarak onu ürküttü. Kafasını çevirip baktığında Regis'in salona girmekte olduğunu gördü. Buçukluk tam anlamıyla hayretler içinde görünüyordu.</p>

      <p class="calibre2">"Günün ilk yemeğini yedim!" diye haykırdı Regis. Çocuksu yüzünde ekşimiş bir ifadeyle elini guruldamakta olan karnının üzerine koyarak.</p>

      <p class="calibre2">"Yemek yiyecek hiç zaman yok!" diye kızdı Bruenor. "Yapılacak—"</p>

      <p class="calibre2">"Yüzlerce iş var," diye bitirdi Regis, cücenin kaba aksanını taklit ederek ve Bruenor'un geri çekilmesi için yalvarır gibi tombul elini havaya kaldırarak.</p>

      <p class="calibre2">Bruenor ayağını yere sertçe vurdu ve muhtemel yemek menü-leri yığınına doğru hışımla ilerledi. "Madem ki yemek düşünmeye bu kadar çok düşkünsün..." diye başladı Bruenor. Bu sırada parşömenleri yerden alıp kaldırdı ve onları Regis'in üzerine atarak buçukluğu menü yağmuruna tuttu. "Ziyafete bol miktarda elf ve insan katılacak," diye açıkladı, Regis parşömen yığınını düzenlemek için debelenirken. "Hassas midelerinin kaldırabileceği yemekler seç!"</p>

      <p class="calibre2">Regis yalvarırcasına Drizzt'e baktı. Ama Drow cevap olarak sadece omuz silktiğinde, buçukluk parşömenleri yerden aldı ve hızla uzaklaştı.</p>

      <p class="calibre2">"Bu herifin düğün hazırlığı yapma işinde daha iyi olacağını sanmıştım," diye belirtti Bruenor, ayrılan buçukluğun duyabileceği kadar yüksek bir sesle.</p>

      <p class="calibre2">"Ve goblinlerle dövüşmede o kadar iyi olmayacağını," diye yanıtladı Drizzt, buçukluğun savaşta gösterdiği dikkate değer çabaları hatırlayarak.</p>

      <p class="calibre2">Bruenor gür, kızıl sakalını okşadı ve Regis'in az önce geçip gittiği boş kapıya doğru baktı. "Yollarda bizimle birlikte fazla zaman geçirdi," diye karar verdi cüce.</p>

      <p class="calibre2">"Çok fazla zaman," diye ekledi Drizzt yavaşça, Bruenor'un duymayacağı kadar sessiz bir şekilde. Zira Drow bariz bir şekilde anlıyordu ki, Bruenor, Drizzt'in aksine buçukluğun bu şaşırtıcı değişimini iyi birşey olarak görüyordu.</p>

      <p class="calibre2">Kısa bir süre sonra Bruenor'un bir işini halletmeye giden Drizzt, Cobble'ın dua salonunun girişine doğru ilerlerken yaklaşan düğün için yapılan hazırlıklar sebebiyle kafası allak bullak olan tek kişinin Bruenor olmadığını anladı.</p>

      <p class="calibre2">"'Bruenor'un krallığındaki bütün mithrilleri versen de olmaz!" diye kesin bir sesle haykırıyordu Cattibrie.</p>

      <p class="calibre2">"Biraz makul ol," diye azarladı onu Cobble. "Baban senden fazla şey istemiyor."</p>

      <p class="calibre2">Drizzt dua odasına girdiğinde Cattibrie'ı bir kürsünün üzerine çıkmış, ellerini kararlı bir şekilde ince kalçalarına koymuş bir halde buldu. Cobble ise kızın hemen önünde, aşağıdaydı ve elinde mücevherlerle süslü bir önlük tutuyordu.</p>

      <p class="calibre2">Cattibrie, Drizzt'e bakıp kısa ve sert bir şekilde kafasını salladı. "Benim bir demirci önlüğü giymemi istiyorlar!" diye haykırdı. "Düğün günümde lanet bir demirci önlüğü giymemi!"</p>

      <p class="calibre2">Drizzt, şimdi gülümsemenin sırası olmadığını ihtiyatla farket-ti. Cobble'ın yanına doğru ciddiyetle yürüdü ve önlüğü aldı.</p>

      <p class="calibre2">"Battlehammer geleneğidir," diye pufladı rahip.</p>

      <p class="calibre2">"Her cüce bu önlüğü giymekten gurur duyar," diye hemfikir oldu Drizzt. "Fakat size Cattibrie'in bir cüce olmadığını hatırlatmam gerekli mi acaba?"</p>

      <p class="calibre2">"Bu itaat ve hizmetin bir sembolüymüş," diye kendisini tutamadan konuştu kestane rengi saçlı kız. "Dişi cücelerin bütün gün demirhanelerde çalışması gerekir. Ben hayatımda hiç demirci çekici kullanmadım, ayrıca..."</p>

      <p class="calibre2">Drizzt elini kaldırarak ve dokunaklı bir bakış atarak onu sakinleştirdi.</p>

      <p class="calibre2">"O Bruenor'un kızı," diye belirtti Coblle. "Babasını memnun etmek gibi bir görevi var."</p>

      <p class="calibre2">"Gerçekten de," diye bir kez daha hemfikir oldu mükemmel diplomat Drizzt, "ama onun bir cüceyle evlenmeyeceğini de hatırla. Cattibrie hiç demirhanede çalışmadı—"</p>

      <p class="calibre2">"Bu sembolik birşey," diye itiraz etti Cobble.</p>

      <p class="calibre2">"—ve Wulfgar ise demirci çekicini sadece Bruenor'a hizmet ettiği yıllarda, yani başka seçeneği olmadığı zamanlarda kullanmıştı," diye lafını bitirdi Drizzt hiç taviz vermeden.</p>

      <p class="calibre2">Cobble önce Cattibrie'a sonra önlüğe baktı ve iç geçirdi. "Bir uzlaşma yolu bulacağız." diye kabul etti.</p>

      <p class="calibre2">Drizzt, Cattibrie'a göz kırptı. Çabalarının, genç kızın kötü ruh halini hiç aydınlatamadığını gören Drow şaşırdı.</p>

      <p class="calibre2">"Beni Bruenor yolladı," dedi Drow rancer, Cobble'a. "Tören için kutsal içeceği tartmakla ilgili birşeylerden bahsetti."</p>

      <p class="calibre2">"Tatmak," diye düzeltti Cobble ve bir o yana bir bu yana bakarak koşturmaya başladı. "Evet, evet, bal likörü," dedi bariz bir telaşla. "Bruenor bal likörü meselesinin bugün halledilmesini istiyor." Kafasını kaldırıp Drizzt'e baktı. "O koyu içkinin Gümüş-ay'dan gelen hassas mideli grup için çok sert olacağını düşünüyoruz da."</p>

      <p class="calibre2">Cobble, geniş dua salonunun içinde oraya buraya koşturarak duvarlarda sıralanmış olan kurnaların içindeki kovaları topladı. Cattibrie, Drizzt'e doğru duyduklarına inanamamış bir halde omuz silkti ve sadece ağzını oynatarak, "kutsal içecek mi?" diye sordu.</p>

      <p class="calibre2">Çoğu inancın rahipleri kutsal sularını egzotik yağlarla hazırlardı. Drizzt sert Bruenor'un yanında bunca yıl geçirdikten sonra, cüce rahiplerin kutsal su için şerbetçiotu kullanmasına hiç şaşır-mamıştı.</p>

      <p class="calibre2">"Bruenor bol miktarda getirmeni söyledi," dedi Drizzt, Cobble'a. Fakat bu talimat pek de gerekli değildi, zira heyecanlı rahip daha şimdiden küçük bir el arabasını şişeciklerle doldurmuştu bile.</p>

      <p class="calibre2">"Bugünlük anlaştık," diye belirtti Cattibrie, Cobble'a. Cüce, değerli yükünü hoplata sıçrata hızla kapıya doğru ilerlemeye başladı. "Ama bu konuda son sözü söylediğini düşünme sakın!" diye yeniden hırladı Cattibrie. Ama son hız koşturmakta olan Cobble çoktan gitmiş ve onu duymamıştı.</p>

      <p class="calibre2">Drizzt ile Cattibrie bir süre küçük kürsünün üzerinde yan yana, sessizce oturdular. "Önlük çok mu berbat?" diye sorabilecek kadar cesaretini topladı Drow.</p>

      <p class="calibre2">Cattibrie başını salladı. "Benim beğenmediğim şey önlük değil, önlüğün anlamı," diye açıkladı. "Düğünüme iki hafta var. Son maceramı, son savaşımı yaşadığımı düşünüyorum. Tabii kendi kocama karşı vermeye zorunlu olduğum savaşlar hariç."</p>

      <p class="calibre2">Bu açık sözlü itiraf Drizzt'i derinden etkiledi ve korkularını kendisine saklamasının verdiği yükü oldukça rahatlattı.</p>

      <p class="calibre2">"Faerun'daki tüm goblinler bunu duyduklarına sevinecektir," dedi, işi espriye vurup genç kadının kötü ruh haline biraz neşe katmaya çalışarak. Cattibrie hafifçe gülümsemeyi başardı, ama mavi gözlerinde derin bir acı vardı.</p>

      <p class="calibre2">"Herkes kadar iyi savaştın," diye ekledi Drizzt.</p>

      <p class="calibre2">"Savaşamayacağımı mı düşünmüştün?" diye kızdı ona Cattibrie, aniden savunmaya çekilerek. Ses tonu en az Drizzt'in büyülü palaları kadar keskindi.</p>

      <p class="calibre2">"Her zaman bu kadar hiddetli misindir?" diye karşılık verdi Drizzt. Drowun itham dolu sözleri Cattibrie'ı çabucak yatıştırdı.</p>

      <p class="calibre2">"Sanırım sadece korkuyorum,'' diye yanıtladı sessizce.</p>

      <p class="calibre2">Dostunun gitgide büyüyen ikilemini anlayan ve onu takdir eden Drizzt başıyla onayladı. "Bruenor'un yanına geri dönmeliyim," diye açıkladı, kürsüden ayağa kalkarak. Konuyu burada kapayacaktı, ama Cattibrie'ın ona yalvarırcasına baktığını gözardı edemezdi. Kız derhal kafasını çevirdi ve gür, kestane rengi saçlarının arasından dosdoğru ileri baktı. Kızda gördüğü bu hüzün Drizzt'i daha da derinden etkiledi.</p>

      <p class="calibre2">"Nasıl hissetmen gerektiğini sana söylemek benim haddime düşmez," dedi Drizzt dosdoğru bir şekilde. Genç kız yine de dönüp ona bakmadı. "Şimdi benim omuzlarımdaki yük, biz Calimport'tay-ken, yani ben yolumu kaybetmişken senin taşıdığın yüke eşit. Şimdi ben sana diyorum ki; önündeki yol kısa süre içinde birçok ayrı yöne doğru dönecek, ama o seçimi yapmak sadece sana kalmış. Umarım hepimizin iyiliği için, ama en çok kendi iyiliğin için seçeceğin yolu iyi düşünüp tartarsın." Eğildi, Cattibrie'ın saçlarını yana doğru taradı ve yanağına küçük bir öpücük kondurdu.</p>

      <p class="calibre2">Dua salonundan ayrılırken arkasını dönüp kıza bakmadı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Drow, Bruenor'un taht salonuna girdiğinde Cobble'ın el arabasının yarısı boşalmıştı bile. Bruenor, Cobble, Dagna, Wulfgar, Regis ve diğer birkaç cüce, hangi "kutsal su" kovasının en kaliteli ve en hafif tada sahip olduğu üzerine yüksek sesle tartışıyorlardı. Bu tartışmalar, kaçınılmaz bir şekilde daha fazla tadım yapmalarını sağlıyor, daha fazla tadım yapmaları ise daha fazla tartışmaya sebep oluyordu.</p>

      <p class="calibre2">"İşte bu!" diye böğürdü Bruenor, bir kovayı kafasına diktikten sonra kızıl sakalı köpükle dolmuş bir halde.</p>

      <p class="calibre2">"O goblinler için iyidir," diye kükredi Wulfgar. sarhoş bir sesle. Fakat Bruenor kovayı barbarın kafasına geçirdiğinde ve elinin tersiyle vurup çınlattığında barbarın kahkahası aniden kesiliverdi.</p>

      <p class="calibre2">"Yanılmış olabilirim," diye itiraf etti, aniden yere çöken Wulfgar, sesi metal kovanın altından yankılanarak.</p>

      <p class="calibre2">"Bana ne düşündüğünü söyle Drow," diye böğürdü Bruenor, Drizzt'i farkettiğinde. Ona doğru kenarından içkiler damlayan iki tane kova uzattı.</p>

      <p class="calibre2">Drizzt elini kaldırarak bu daveti reddetti. "Dağ suları, koyu bal liköründen daha çok hoşuma gider," diye açıkladı.</p>

      <p class="calibre2">Bruenor kovaları ona doğru fırlattı, ama Drow kolayca kenara kaçtı. Koyu, altın renkli sıvı yavaşça taş zemine döküldü. Kaliteli bal likörünün harcanması üzerine diğer cücelerden gelen itiraz haykırışları Drizzt'i hayretler içinde bıraktı. Ama Bruenor'un, karşılık vermeye cesaret edemeyecek bir durumda diğerleri tarafından azarlandığını muhtemelen ilk görüşü olduğu için daha da fazla şaşırmıştı.</p>

      <p class="calibre2">"Kralım," diye kapı tarafından bir ses geldi ve tartışmayı son-landırdı. Baştan aşağı savaş takımlarıyla donanmış olan oldukça şişko bir muhafız cüce taht salonuna girdi. Yüzündeki ciddi bakış, tadım işlemi dairesindeki neşeli havayı dağıtıverdi.</p>

      <p class="calibre2">"Yedi tane cüce, yeni bölümlerden geri dönmedi," diye açıkladı muhafız.</p>

      <p class="calibre2">"İşi ağırdan alıyorlar o kadar," diye yanıtladı Bruenor.</p>

      <p class="calibre2">"Akşam yemeklerini kaçırdılar," dedi muhafız.</p>

      <p class="calibre2">"Bir sorun var," dedi Dagna ile Cobble birbirlerine, aniden ciddileşerek.</p>

      <p class="calibre2">"Pöh!" diye homurdandı Bruenor, şişko elini dengesizce savurarak. "O tünellerde hiç goblin kalmadı. Aşağıdaki gruplar artık sadece mithril peşinde koşuyor. Size söylüyorum, bir maden damarı bulmuşlardır. Bu da bir cüceyi herşeyden alıkoyar, akşam yemeğinden bile."</p>

      <p class="calibre2">Cobble, Dagna -ve Drizzt'in farkettiği üzere Regis bile- onunla hemfikir olarak kafalarını salladılar. Fakat Karanlıkaltı'nın -ki Mithril Salonunun en derin tünellerinin ondan aşağı kalır yanı yoktu- muhtemel tehlikelerini bilen ihtiyatlı Drow bundan pek emin değildi.</p>

      <p class="calibre2">"Ne düşünüyorsun?" diye Drizzt'e sordu Bruenor, Drowun bariz endişesini görerek.</p>

      <p class="calibre2">Drizzt vereceği cevabı bir süre düşünüp tarttı. "Muhtemelen haklı olduğunu düşünüyorum."</p>

      <p class="calibre2">"Muhtemelen mi?" diye pufladı Bruenor. "Ah, pekala. Seni asla ikna edemem zaten. Git öyleyse. Eğer istediğin buysa tabii. Kedini de alıp git ve benim geciken cücelerimi bul."</p>

      <p class="calibre2">Drizzt'in yarım ağızla gülümsemesi, Bruenor'un niyetinin de başından beri bu olduğunu bildiğini açıkça gösteriyordu.</p>

      <p class="calibre2">"Ben Beornegar oğlu Wulfgar! Ben gideceğim!" diye ilan etti Wulfgar, ama kafası hâlâ kovanın içindeyken sesi oldukça gülünç çıktı. Bruenor onu susturmak için elinin tersiyle bir kez daha vurdu.</p>

      <p class="calibre2">"Ve elf," diye seslendi kral, Drizzt'in tekrar ona doğru dönmesini sağlayarak. Bruenor etrafındaki herkese kurnazca gülüm-sedikten sonra bakışlarını Regis'e doğru çevirdi. "Gümbürgöbek'i de yanına al," dedi cüce kral. "Burada işime yaradığı yok."</p>

      <p class="calibre2">Regis'in büyük ve yuvarlak gözleri daha da büyüdü. Tombul ve yumuşak parmaklarını kıvırcık kahverengi saçlarına daldırdı, sonra da kulağından sallanan bir küpeyle rahatsızlık içinde oynamaya başladı. "Ben mi?" diye sordu ürkekçe. "Aşağıya geri mi döneceğim?"</p>

      <p class="calibre2">"Bir kez gitmiştin," diye sebep sundu Bruenor. Bu açıklamayı Regis'den çok etrafındaki cücelere cevaben yapıyordu. "Eğer doğru hatırlıyorsam kendine birkaç goblin bile bulmuştun."</p>

      <p class="calibre2">"Yapılacak çok işim—"</p>

      <p class="calibre2">"Sen de gidiyorsun, Gümbürgöbek," diye hırladı Bruenor, tahtında öne doğru eğilirken dengesini kaybederek düşme tehlikesi atlatarak. "Kaçıp da bizim yanımıza geldiğinden beridir -ve birşey-den kaçtığını bildiğimizi de bil!- bir kerecik olsun dediğimi mazeret sunmadan ve laf yetiştirmeden yerine getir!"</p>

      <p class="calibre2">Bruenor'un sert sesindeki ciddiyet odadaki herkesi, hatta Regis'i bile şaşırttı. Buçukluk başka bir söz söylemedi, sadece ayağa kalktı ve itaatkar bir şekilde Drizzt'in yanına yürüdü.</p>

      <p class="calibre2">"Odama uğrayabilir miyiz?" diye Drowa sessizce sordu Regis. "En azından gürzümü ve çantamı almak isterim."</p>

      <p class="calibre2">Drizzt, birbuçuk metre boyundaki arkadaşının çökmüş omuzuna bir kolunu attı ve onu döndürdü. "Korkma," dedi sessizce. Ve bu sözünü daha iyi vurgulamak için Guenhwyvar'ın oniks heykelciğini buçukluğun ellerine bıraktı.</p>

      <p class="calibre2">Regis yanında iyi bir yoldaşı olduğunu biliyordu.</p>

      <p class="calibre2">Bütün duvarları yanan gaz lambaları kaplamış, yollar muntazaman işaretlenmiş ve düzleştirilmiş olsa bile, Mithril Salonu yeraltı sisteminin yeni tüneller bölgesine giden millerce yolu aşmaları Drizzt ile Regis'in üç saatini aldı. Geniş mağaranın iki yanından uzanan devasa basamakları andıran yükseltilerde birçok cüce evinin bulunduğu, katlar halindeki muhteşem Yeraltıkent'i geçtiler. Buradaki binalar çalışkan ırkın faaliyetleriyle dolu olan merkezi çalışma sahasına bakıyordu. Burası bütün cüce madenlerinin göbeğiydi; Bruenor'un halkının çoğu burada yaşıyor ve çalışıyordu. Devasa ocaklar her gün, günün her saati gürleyerek yanıyor, cüce çekiçleri sürekli bir şarkı halinde çınlıyordu. Madenler açılalı sadece birkaç ay geçmiş olmasına rağmen, ticaret sezonunun başlamasını beklemek üzere duvarlara dizili duran el arabaları daha şimdiden binlerce ürünle doluydu— iyi işlenmiş silahlardan şık kadehlere kadar herşey mevcuttu.</p>

      <p class="calibre2">Drizzt ile Regis, en üst katmanın doğu ucundan içeri girdiler, mağarayı yüksek bir köprüyle aştılar ve şehrin en alt katına varabilmek için birçok merdiven indikten sonra batıya, Mithril Salonunun en derin madenlerine doğru ilerlediler. Duvarlarda kısık kısık yanan gaz lambaları sıralanmıştı, fakat şimdi sayıları daha az ve aralarındaki mesafe daha uzundu. Yol arkadaşları sık sık tünel duvarından değerli gümüş mithril almakta olan cüce işçi takımlarına rastlıyordu.</p>

      <p class="calibre2">Daha sonra hiçbir gaz lambasının ve cücenin bulunmadığı dış tünellere geldiler. Drizzt bir meşale yakmayı düşünerek çantasını sırtından indirdi, ama buçukluğun gözlerinin, enfrarujlu görüş yeteneğinin işaretçisi olan kırmızı rengiyle parlamakta olduğunu farket-ti.</p>

      <p class="calibre2">"Meşale ışığını tercih ederim," diye belirtti Regis, Drow meşaleyi yakmadan çantasını sırtına geri takmaya davrandığında.</p>

      <p class="calibre2">"Onları sonraya saklamalıyız," diye yanıtladı Drizzt. "Yeni bölgelerde ne kadar kalacağımızı bilmiyoruz."</p>

      <p class="calibre2">Regis omuz silkti. Drizzt, cüce tesisinin güvenli sınırlarını geçmemiş olmalarına rağmen buçukluğun daha şimdiden küçük ama yadsınamaz bir şekilde etkili gürzünü elinde tutmakta olduğunu görünce hayret etti.</p>

      <p class="calibre2">Kısa bir mola verdikten sonra yeniden yola koyuldular ve iki üç mil daha yol katettiler. Tahmin edildiği gibi, Regis kısa süre sonra ağrıyan ayakları hakkında şikayetler etmeye başladı ve sadece yukarıdan bir yerden gelen bazı cüce sesleri duyduklarında sustu.</p>

      <p class="calibre2">Tünelin içinde birkaç dönemeç ilerledikten sonra, bu bölümün en son muhafız odasına açılan dar bir merdivenin önüne çıktılar. İçeride zar oyunu oynayan, her zar atışıyla birlikte homurdanan ve yeni bölgeler ile sınır oluşturan kocaman, demir destekli kapıyla pek ilgilenmeyen dört cüce vardı.</p>

      <p class="calibre2">"Selamlar," dedi Drizzt, oyunu bölerek.</p>

      <p class="calibre2">"Aşağıda birkaç cüce dostumuz var," diye yanıtladı kahverengi sakallı şişko bir cüce, Drizzt'i farkeder etmez. "Onları bulmanız için sizi Kral Bruenor mu gönderdi?"</p>

      <p class="calibre2">"Ne şanslıyız ama," diye belirtti Regis.</p>

      <p class="calibre2">Drizzt başıyla onayladı. "Kayıp cücelere mithrilin zamanında getirilmesi gerektiğini hatırlatacağız," dedi, bu görüşmeyi iyimser bir havada tutmaya çalışarak ve yeni bölgede bazı sorunlar olduğu hakkındaki düşüncelerini cücelere söyleyip onları telaşlandırmak istemeyerek.</p>

      <p class="calibre2">İki cüce silahlarını aldı, bu sırada diğer ikisi ise kapıyı kilitleyen büyük demir sürgüyü kaldırmaya gitti.</p>

      <p class="calibre2">"Pekala, madenlere geri döndüğünüzde kapıya önce iki, sonra üç kez vurun," diye açıkladı kahverengi sakallı cüce. "Eğer sinyal doğru olmazsa kapıyı açmayız!"</p>

      <p class="calibre2">"Önce iki, sonra üç," diye kabul etti Drizzt.</p>

      <p class="calibre2">Demir sürgü kalktı ve kapı büyük bir emilme sesiyle içeri doğru açıldı. Onun ardında boş bir tünelin karanlığından başka bir şey yoktu.</p>

      <p class="calibre2">"Korkma minik dostum," dedi Drizzt, buçukluğun gözlerindeki ani parıltıyı görerek. Daha birkaç hafta önce goblin savaşı için burada bulunmuşlardı, ama o tehdidi ortadan kaldırmış olmalarına rağmen bu sessiz tünel hiç de daha az korkunç görünmüyordu.</p>

      <p class="calibre2">"Acele edin," dedi onlara kahverengi sakallı cüce. Kapıyı açık tutma konusunda bariz bir şekilde hoşnutsuzdu.</p>

      <p class="calibre2">Drizzt bir meşale yaktı ve karanlığa doğru başı çekti. Regis ise onun hemen ardından geliyordu. Yol arkadaşları dışarı çıkar çıkmaz cüceler kapıyı kapattılar ve Regis ile Drizzt demir sürgünün geri koyulduğunda çıkarttığı sesi işitti.</p>

      <p class="calibre2">Drizzt meşaleyi Regis'e verdi ve palalarını çekti. Parıltı donuk mavi bir ışıkla parıldıyordu. "İşimizi elimizden geldiğince hızlı bitirmeliyiz," diye mantık yürüttü Drow. "Guenhwyvar'ı çağır da bize yolu kedi göstersin."</p>

      <p class="calibre2">Regis gürzünü ve meşaleyi yere bırakarak oniks heykelciği el yordamıyla aradı. Heykelciği yere koydu ve diğer eşyalarını aldı, sonra tünel içinde birkaç adım ilerlemiş olan Drizzt'e baktı.</p>

      <p class="calibre2">"Panteri sen çağırabilirsin," dedi Drizzt. Arkasını dönüp baktığında buçukluğun kendisini beklediğini gördüğünde oldukça şaşırmıştı. Ki bu, Regis'in büyük kediyle olan ilişkisi göz önünde bulundurulursa garip bir görüntüydü. Guenhwyvar, heykelciği kullanan kişi onu çağırdığı zaman gelen büyülü bir varlıktı ve Astral Düzlemin bir sakiniydi. Bruenor her zaman kedinin yanındayken biraz çekingen olmuştu (cüceler kaliteli silahların tılsımları haricinde büyüden genellikle pek hoşlanmazdı zaten), ama Regis ile Guenhwyvar yakın dosttu. Hatta Guenhwyvar bir keresinde Regis'i çökmekte olan bir kulenin içinden alıp astral bir yolculuğa çıkartarak buçukluğun hayatını kurtarmıştı.</p>

      <p class="calibre2">Fakat şimdi Regis heykelciği yere bırakmış, gürzüyle meşaleyi almıştı ve görünüşe göre ne yapması gerektiğinden emin değildi.</p>

      <p class="calibre2">Drizzt gittiği birkaç adımlık yolu geri dönüp küçük dostunun yanına geldi. "Sorun nedir?" diye sordu.</p>

      <p class="calibre2">"Ben... bence Guenhwyvar'ı sen çağırmalısın," diye yanıtladı buçukluk. "Ne de olsa o senin panterin ve Guenhwyvar'ın en iyi tanıdığı ses de seninki."</p>

      <p class="calibre2">"Guenhwyvar senin çağrına da kulak verir," diye temin etti onu Drizzt, buçukluğun omuzuna hafifçe vurarak. Fakat bu konuyu daha fazla üsteleyip gecikmek istemeyen Drow yavaşça panterin adını söyledi. Birkaç saniye sonra, heykelciğin etrafında loş ışıkta daha da koyu görünen gri bir duman bulutu belirdi ve en sonunda bir panter şeklini aldı. Duman hafifçe değişim geçirdi ve daha katı bir hâl aldı. Sonra duman kayboldu ve yerinde Guenhwyvar'ın kaslı kedi sureti kaldı. Panterin kulakları çabucak geriye doğru yatı verdi -Regis ihtiyatla bir adım geriledi- sonra Drizzt, Guenhwyvar'ı gerdanından tutup şakacı bir şekilde salladı.</p>

      <p class="calibre2">"Birkaç cüce kayıp," diye açıkladı Drizzt, kediye. Regis kedinin her sözü anladığını biliyordu. "Kokularını bul dostum. Beni onlara götür."</p>

      <p class="calibre2">Guenhwyvar uzun bir süre etrafı inceledikten sonra dönüp biraz Regis'e baktı ve hafifçe hırladı.</p>

      <p class="calibre2">"Haydi git," diye emretti Drizzt. Kedinin güçlü kasları gerildi ve meşale ışığının ötesindeki karanlığın içinde rahatça, mükemmel bir sessizlikle ilerlemesini sağladı.</p>

      <p class="calibre2">Drizzt ile Regis onu yavaş bir tempoyla takip ettiler. Drow, panterin onlardan fazla uzaklaşmayacağına emindi, Regis ise attığı her adımda gerginlikle bir o yana bir bu yana bakmıyordu. Kısa bir süre sonra Bruenor'un hayatındaki ilk avı olan dev etlinin kemiklerinin durduğu dönemece geldiler ve ana goblin kalabalığının bozguna uğratıldığı alçak tavanlı mağaraya girdiklerinde Guenhwyvar onlara katıldı.</p>

      <p class="calibre2">Dört bir yandaki kan lekeleri ve tam ortada çürümekte olan goblin cesedi yığını hariç son savaştan geriye pek ipucu kalmamıştı. Bu yığınların etrafına üç metrelik solucanımsı yaratıklar doluşmuş-tu, şişmiş cesetlerle ziyafet çekerken uzun dokungaçlarıyla yollarını tayin ediyorlardı.</p>

      <p class="calibre2">"Yakınımda dur," diye uyardı Drizzt. Regis'in bunu kendisine bir kez daha söylenmesine ihtiyacı yoktu zaten. "Bunlar leşçi sürüngenler," diye açıkladı Drow rancer, "Karanlıkaltı'nın akbabaları. Yemekleri bu kadar hazır bir şekilde önlerinde dururken muhtemelen bizi kendi halimize bırakacaklardır. Ama onlar tehlikeli düşmanlar. Do-kungaçlarını sana batırırlarsa kol ve bacaklarındaki gücü tüketebilirler."</p>

      <p class="calibre2">"Sence cüceler onlara çok mu yaklaştı?" diye sordu Regis, yığının üzerinde goblin olmayan bir ceset görebilmek için loş ışıkta gözlerini kısıp bakarken.</p>

      <p class="calibre2">Drizzt kafasını olumsuz anlamda salladı. "Cüceler bu sürüngenleri iyi bilir," diye açıkladı. "Goblin cesetlerinin pis kokusundan kurtulmak için bu hayvanlara izin verirler. Yedi tane deneyimli cücenin sürüngenler tarafından alaşağı edilebileceğine pek inanmıyorum/'</p>

      <p class="calibre2">Drizzt eğimli platformdan aşağı doğru inmeye başladı, ama buçukluk onun pelerinine yapışıp Drowu durdurdu. "Buranın altında ölü bir ettin var," diye açıkladı Regis. "Yani bolca et."</p>

      <p class="calibre2">Pratik zekalı buçukluğa bakan Drizzt başını hayretle yana doğru yatırdı ve Bruenor'un bu küçük kimseyi göndermekte belki de akıllıca davranmış olduğunu düşündü. Yükseltili taşın kenarından dolaştılar ve öteki taraftan aşağı indiler. Tahmin edildiği gibi kocaman ettin vücudunun üzerinde birkaç leşçi sürüngen vardı; Drizzt'in seçtiği ilk yol onları tehlikeli bir şekilde hayvanlara yakın bir yere düşürecekti.</p>

      <p class="calibre2">Birkaç saniye içinde yeniden boş tünellere çıktılar, Guenhwyvar ise başı çekmek üzere sessizce karanlığın içine süzüldü.</p>

      <p class="calibre2">Meşale ışığı kısa süre içinde azalmaya başladı; Drizzt başka bir meşaleye uzandığında Regis kafasını salladı ve ışık kaynaklarını sonraya saklamaları gerektiğini ona hatırlattı.</p>

      <p class="calibre2">Sessizce karanlığın içinde yollarına devam ettiler, geçip gittiklerine dair tek işaret Parıltı'nın hafif ışıltısıydı. Drowa tıpkı eski zamanlardaki gibi geliyordu, Karanlıkaltı'nı kedi dostuyla dolaşıyordu ve her köşe başında bir tehlikenin gizlenmiş olabileceğini bildiği için sezileri keskinleşmişti.</p>

      <p class="calibre2">"Disk sıcak mı?" diye sordu Jarlaxle, Vierna ince parmaklarıyla metalik yüzeye dokunurken yüzündeki haz dolu ifadeyi görerek. Yolculuk için kendisine binek olarak seçtiği driderın üzerinde oturuyordu. Dinin'in şişmiş yüzü ifadesizdi ve gözünü bile kırpmıyordu.</p>

      <p class="calibre2">"Kardeşim pek uzakta değil," diye yanıtladı rahibe, gözleri konsantrasyon içinde kapanarak.</p>

      <p class="calibre2">Paralı asker duvara yaslandı ve ezilmiş goblin cesetleriyle dolu olan uzun tünele baktı. Etrafındaki karanlık siluetler, yani onun sessiz katiller birliği de çıt çıkartmadan yollarında ilerliyordu.</p>

      <p class="calibre2">"Drizzt'in burada olduğundan emin miyiz ki?" diye sormaya cüret etti paralı asker. Fakat Vierna'nın dengesiz heyecanını bozmak istemiyordu— özellikle de rahibe, gazabının belirgin bir işareti olan o şeyin üzerinde otururken.</p>

      <p class="calibre2">"O burada," diye yanıtladı Vierna sakince.</p>

      <p class="calibre2">"Peki biz bulmadan önce dostumuzun onu öldürmeyeceğinden emin misin?" diye sordu paralı asker.</p>

      <p class="calibre2">"Bu müttefike güvenebiliriz," diye yanıtladı Vierna sakince, ses tonuyla stresli paralı askeri rahatlatarak. "Lloth, bana teminat verdi."</p>

      <p class="calibre2">'İşte bu her türlü tartışmayı sonlandırır,' dedi Jarlaxle kendi kendine. Fakat bir insana bel bağladığında kendisini pek güvende hissetmezdi, özellikle de Vierna'nın tanıştırdığı o şeytani insan söz konusuyken. Tünele doğru döndü ve ihtiyatla ilerleyen paralı asker grubunun siluetlerine baktı.</p>

      <p class="calibre2">Jarlaxle asıl güvendiği şey askerleriydi, baştan aşağı Drow olan asker birliği, kara elflerin dünyasındaki en iyi birlik sayılırdı. Eğer Drizzt Do'Urden gerçekten de bu tünellerde dolaşıyorsa, Bregan D'aerthe'nin yetenekli savaşçıları onu yakalayacaktı.</p>

      <p class="calibre2">"Baenre birliğini göndereyim mi?" diye Vierna'ya sordu paralı asker.</p>

      <p class="calibre2">Vierna bu soruyu bir süre düşünüp tarttıktan sonra kafasını salladı. Bu kararsız hareketi iddia ettiğinin aksine kardeşinin yeri hakkında tam olarak emin olmadığını Jarlaxle'a gösterdi. "Onları bir süre daha yakınlarda tut," diye talimat verdi. "Kardeşimi bulduktan sonra biz ayrılırken izlerimizi yok etmeye yarayacaklar."</p>

      <p class="calibre2">Jarlaxle buna seve seve razı oldu. Drizzt gerçekten de Vierna'nın inandığı gibi yakınlarda olsa bile, yanında kaç tane dostunun bulunduğunu bilmiyorlardı. Ama etraflarında elli tane Drow savaşçı varken, paralı asker pek de endişeli değildi.</p>

      <p class="calibre2">Fakat, yalnızca erkeklerden oluşsalar bile, kendi askerlerinin yem olarak kullanıldığı haberini Triel Baenre'nin nasıl karşılayacağını düşünmeden edemedi.</p>

      <p class="calibre2">"Bu tünellerin sonu yok," diye inledi Regis, goblinlerce genişletilmiş olan doğal koridorlarda kayda değer birşey yaşamaksızın iki saat daha dönüp dolaştıktan sonra. Drizzt akşam yemeği için mola verdi— hatta bir meşale bile yaktı. İki dost, kendilerine yan gözle bakan sarkıtlar ve canavarımsı taş tepecikleriyle çevrelenmiş, zemini düz kayadan oluşan küçük, doğal bir mağarada oturdular.</p>

      <p class="calibre2">Drizzt. buçukluğun bilmeden ama zekice ettiği sözlerin ne kadar da doğru olduğunu anladı. Yeraltında birkaç mil derindeydiler; odacıklar gelişigüzel uzanmaya devam ediyor, büyüklü küçüklü mağaralara bağlanıyor ve düzinelerce yan geçide açılıyordu. Regis daha önce de cüce madenlerinde bulunmuştu. Ama daha aşağıdaki diyara, Drow elflerinin yaşadığı ve Drizzt Do'Urden'in doğmuş olduğu korkunç Karanlıkaltı'na hiç girmemişti.</p>

      <p class="calibre2">Boğucu hava ve kafasının üzerinde binlerce tonluk kaya olduğunun kaçınılmaz farkındalığı, kara elfin geçmiş hayatını, Men-zoberranzan'da yaşadığı zamanları ya da Toril'in yeraltı dünyasının sonsuz gibi görünen tünellerinde Guenhwyvar ile birlikte yürüdüğü günleri hatırlamasını sağladı.</p>

      <p class="calibre2">"Biz de cüceler gibi kaybolacağız," diye homurdandı Regis, bir bisküviyi katır kutur yerken. Küçük ısırıklar alıyor ve kıymetli bisküvi kırıntılarının tadım çıkartabilmek için yüzlerce kez çiğniyordu.</p>

      <p class="calibre2">Drizzt'in gülümsemesi onu pek rahatlatmıyor gibiydi. Ama rancer, kendisinin ve özellikle de Guenhwyvar'ın tam olarak nerede olduklarını bildiğinden, yani ana goblin savaşı mağarasını merkeze alarak sistematik bir tur attıklarından emindi. Drow, Regis'in arkasındaki bir yeri işaret etti ve oturduğu taşın üzerinde buçukluğun yarı yarıya dönmesini sağladı.</p>

      <p class="calibre2">"Eğer o tünelden geri gider ve sağa dönen ilk virajdan saparsak, birkaç dakika içinde Bruenor'un goblinleri mağlup ettiği o geniş mağaraya çıkarız," diye açıkladı Drizzt. "Cobble ile karşılaştığımızda şu anda bulunduğumuz noktadan pek uzakta değildik."</p>

      <p class="calibre2">"Daha uzak gibi görünüyor, hepsi bu," diye mırıldandı Regis sessizce.</p>

      <p class="calibre2">Drizzt bu konuyu üstelemedi. Her ne kadar somurtkan bir havada olsa bile Regis'in kendisiyle birlikte olmasından memnundu. Drizzt, aslında Regis Mithril Salonuna geri geldiğinden beridir geçen haftalarda buçukluğun yüzünü pek görmemişti. Aslında kimse görmemişti, tabii genel yemek salonlarının aşçı personeli dışında.</p>

      <p class="calibre2">"Neden geri döndün?" diye sordu aniden Drizzt, Regis'in neredeyse bir bisküvi parçasıyla boğulmasına sebep olarak. Buçukluk kulaklarına inanamaz bir halde ona baktı.</p>

      <p class="calibre2">"Geri döndüğüne sevindik," diye devam etti Drizzt, epey dobra olan sorusunun ardında yatan sebeplere açıklık getirerek. "Ve kesinlikle hepimiz uzun bir süre bizimle kalmanı umuyoruz. Ama neden, dostum?"</p>

      <p class="calibre2">"Düğün..." diye kekeledi Regis.</p>

      <p class="calibre2">"İyi mazeret, ama asıl sebep değil," diye yanıtladı Drizzt bilgiç bir gülümsemeyle. "Seni son gördüğümüzde bir lonca başkanıydın ve bütün Calimport seni bekliyordu."</p>

      <p class="calibre2">Regis kafasını çevirdi, parmaklarını kıvırcık saçlarının arasına soktu, birkaç yüzüğüyle oyandı ve en sonunda kulağından sallanan küpesini çekiştirdi.</p>

      <p class="calibre2">"Benim bildiğim Regis'in hep arzuladığı hayat oydu," diye belirtti Drizzt.</p>

      <p class="calibre2">"O zaman belki de Regis'i asla gerçekten anlayamamışsın-dır," diye yanıtladı buçukluk.</p>

      <p class="calibre2">"Belki de," diye kabul etti Drizzt, "ama bu işte daha fazlası var. Bir dövüşten sakınmak için çok uzak mesafeler aşacağını bilecek kadar iyi tanıyorum seni. Yine de, goblin savaşı sırasında benim yanımda kaldın."</p>

      <p class="calibre2">"Drizzt Do'Urden'in yanından daha güvenli bir yer var mı?"</p>

      <p class="calibre2">"Üst tesisler, yemek salonu," diye hiç tereddüt etmeden yanıtladı Drow. Drizzt'in gülümsemesi dostluk doluydu; Regis her ne yalan söylüyorsa bile Drowun lavanta renkli gözlerindeki parıltı buçukluğa karşı hiçbir kin içermiyordu. "Her ne sebepten geldiysen bile, emin ol ki burada olmandan memnunuz," dedi Drizzt samimiyetle. "Muhtemelen en çok da Bruenor. Ama eğer bir sorun varsa, tehlike içindeysen bunu açıkça söylemeni tavsiye ederim; söyle ki ona karşı hep beraber savaşalım. Biz senin dostlarınız ve şartlar her ne olursa olsun seni suçlamadan hep yanında olacağız. Deneyimlerime dayanarak söylüyorum, eğer düşmanı bilirsem o şartlar hep daha iyi olur."</p>

      <p class="calibre2">"Loncayı kaybettim," diye itiraf etti Regis, "siz Calim-port'dan ayrıldıktan sadece iki hafta sonra hem de."</p>

      <p class="calibre2">Bu haberler Drowu hiç şaşırtmadı.</p>

      <p class="calibre2">"Artemis Entreri," dedi Regis sertçe, çocuksu yüzünü kaldırıp dosdoğru Drizzt'e bakarak ve Drowun her hareketini inceleyerek.</p>

      <p class="calibre2">"Loncayı Entreri mi ele geçirdi?" diye sordu Drizzt.</p>

      <p class="calibre2">Regis başıyla onayladı. "Bunu yapmakta pek sıkıntı çekmedi. O-nun şebekesi benim en güvendiğim ortaklanma kadar sızmayı başardı."</p>

      <p class="calibre2">"Kiralık katilden bu kadarını zaten beklemeliydin," diye yanıtladı Drizzt ve Regis'in gözlerinin şaşkınlık içinde genişlemesini sağlayacak bir şekilde hafifçe güldü.</p>

      <p class="calibre2">"Bunu komik mi buluyorsun?"</p>

      <p class="calibre2">"Loncanın Entreri'nin ellerinde olması daha iyi," diye yanıtladı Drizzt, buçukluğu daha da fazla şaşırtarak. "O, sefil Calim-port'un ikiyüzlü adetlerine daha uygun bir kimse."</p>

      <p class="calibre2">"Ben sanmıştım ki..." diye başladı Regis. "Yani, sen şimdi gidip de onu..."</p>

      <p class="calibre2">"Entreri'yi öldürmek mi?" diye sordu Drizzt hafifçe kıkırdayarak. Regis'in hevesle başını sallaması üzerine, "kiralık katille olan savaşım sona erdi," diye ekledi.</p>

      <p class="calibre2">"Entreri pek öyle düşünmüyor," dedi Regis sertçe.</p>

      <p class="calibre2">Drizzt omuz silkti— ve onun bu umursamaz tavrının buçukluğu epey rahatsız ettiğini farketti. "Entreri güney diyarında kaldığı sürece beni hiç ilgilendirmiyor." Drizzt, Regis'in Entreri'nin güneyde kalmayacağını tahmin ettiğini biliyordu. 'Belki de goblin savaşı sırasında buçukluğun üst katlarda kalmamasının sebebi de budur,' diye düşündü Drizzt. Belki de Regis, Entreri'nin Mithril Salonuna sızmasından korkuyordu. Eğer kiralık katil hem Drizzt'i hem de Regis'i aynı anda bulursa, kesinlikle ilk olarak Drizzt'in peşine takılırdı.</p>

      <p class="calibre2">"Onu incittin, biliyorsun," diye devam etti Regis, "yani dövüşürken demek istiyorum. Böyle birşeyi affedecek tipte biri değil o."</p>

      <p class="calibre2">Drizzt'in bakışları aniden ciddileşti; Regis Drowun lavanta renkli gözlerindeki alevlerle arasına daha fazla mesafe koymak için geriye doğru çekildi. "Seni kuzeye kadar takip ettiğine mi inanıyorsun?" diye açıkça sordu Drizzt.</p>

      <p class="calibre2">Regis başını kesin bir ifadeyle sağa sola salladı. "Öldürülmüş gibi görünmemi sağlayacak bazı düzenlemeler yaptım," diye açıkladı. "Ayrıca Entreri. Mithril Salonunun yerini biliyor. Beni buraya kadar takip etmeden de seni bulabilir.</p>

      <p class="calibre2">"Ama gelemeyecek," diye devam etti Regis. "Duyduklarıma bakılırsa, kollarından birisini kullanamıyormuş ve bir gözünü yitirmiş. Artık dövüş konusunda sana denk olamaz."</p>

      <p class="calibre2">"Onun dövüş yeteneğini gölgeleyen şey kalpsizliğiydi," diye belirtti Drizzt, Regis'den çok kendi kendine konuşarak. Umursamaz tavrına rağmen Drizzt ölümcül kiralık katille arasındaki geçmişe dayanan o uzun rekabeti öyle kolayca reddedemezdi. Entreri birçok yönden onun zıddıydı, duygusuz ve ahlaksızdı. Ama dövüş kabiliyeti konusunda Drizzt'e denkti— yani hemen hemen. Entreri'nin felsefesine göre gerçek bir savaşçı kalpsiz, katıksız ve verimli bir katil olmalıydı. Drizzt'in inançları ise tam aksi istikametteydi. Kiralık katile çok benzeşen ideallerle dolu savaşçıların arasında büyümüş olan Drow için, doğruluk ve dürüstlüğe bağlılık bir savaşçının becerisini geliştirirdi. Drizzt'in babası Zaknafein'in Menzoberranzan'da bir eşi yoktu. Çünkü onun kılıçları adalet için çınlıyor ve o savaşlarının ahlaki açıdan haklı olduğuna samimiyetle inanıyordu.</p>

      <p class="calibre2">"Onun senden sonsuza dek nefret edeceğinden hiç şüphen olmasın," diye belirtti Regis sertçe, Drizzt'in dalıp gitmiş düşüncelerini bölerek.</p>

      <p class="calibre2">Drizzt, buçukluğun gözlerindeki parıltıyı farketti ve bunu Regis'in Entreri'ye duyduğu derin nefrete yordu. 'Yoksa Regis, Calimport'a geri dönüp de Entreri ile olan savaşı sonlandırmamı mı istiyor ya da bekliyor?" diye merak etti Drow. 'Yoksa Regis, kiralık katil lideri tahttan indirip loncayı ona geri vermemi mi bekliyor?'</p>

      <p class="calibre2">"Benden nefret ediyor, çünkü benim yaşam tarzım onunkinin boş bir yalan olduğunu gözler önüne seriyor," diye belirtti Drizzt sertçe, oldukça soğuk bir şekilde. Drow, Artemis Entreri ile savaşmak için, daha doğrusu herhangi bir sebepten dolayı Calimport'a geri dönmeyecekti. Eğer dönerse kiralık katilin ahlaki seviyesine inmiş olurdu. Bu da ahlaksız halkına sırtını dönmüş olan Drowun, dünyadaki herşeyden daha fazla çekindiği birşeydi.</p>

      <p class="calibre2">Görünüşe göre Drizzt'in gerçek hislerini farkeden Regis başını çevirdi. Yüz ifadesinde bariz bir hayalkırıklığı vardı; Drow, Regis'in değerli loncasını gerçekten de Drizzt'in palalarıyla geri kazanmayı umduğuna inandı. Ve Drizzt, buçukluğun Entreri'nin kuzeye gelmeyeceğine dair söylediği sözler konusunda da pek umutlu değildi. Eğer kiralık katil ya da en azından onun ajanları etrafta olmasaydı, Regis neden goblin savaşı sırasında Drizzt'in dibinden ayrılmamıştı?</p>

      <p class="calibre2">"Gel," dedi Drow. gitgide yükselen hiddeti onu kontrol altına almaya başlamadan önce. "Gece için mola vermeden evvel katet-memiz gereken millerce yol var. Guenhwyvar'ı kısa süre sonra Astral Düzleme geri göndermeliyiz ve panter yanımızdayken cüceleri bulma şansımız daha yüksek."</p>

      <p class="calibre2">Regis geri kalan yemeğini küçük çantasına tıkıştırdı, meşaleyi söndürdü ve Drowun arkasından ilerlemeye başladı. Drizzt sık sık dönüp ona baktı ve buçukluğun kırmızı noktacıklar halindeki gözlerindeki hiddetli parıltıyı gördüğünde biraz şaşkınlık biraz da ha-yalkırıklığı hissetti.</p>

      <p class="calibre2">Barbarın şişkin kollarından aşağı boncuk boncuk terler süzülüyordu; şöminenin titrek ışığının oluşturduğu gölgeler pazılarında ve kalın ön kollarında kusursuz çizgiler bırakıyor ve kocaman, damarlı kaslarını daha belirgin kılıyordu.</p>

      <p class="calibre2">Fakat Wulfgar hayret verici bir rahatlıkla, sanki küçük çivileri çakmak için yapılmış bir alet kullanırcasına, on kiloluk demirci çekicini ardarda metal parçasına indiriyordu. Çınlayan her darbeyle birlikte erimiş metal parçaları havaya uçuşuyor, duvarlara, zemine ve üzerine giydiği kalın deri önlüğe sıçrıyordu. Zira barbar dikkatsizce davranıp metali çok ısıtmıştı. Wulfgar'ın kocaman omuzlarına kan pompalanıyordu, ama o ne gözünü kırpıyor, ne de yoruluyordu. Kalbini sarmış olan kötü duyguları dışarı vurma zorunluluğundan dolayı işine devam ediyordu.</p>

      <p class="calibre2">Teselliyi yorgunlukta bulacaktı.</p>

      <p class="calibre2">Wulfgar yıllardır, yani Buzyeli Vadisinde Bruenor onu hizmetkarlığından azat edeli beri demirhanede çalışmamıştı. O yer ve o hayat şimdi milyonlarca mil uzakta kalmış gibi görünüyordu.</p>

      <p class="calibre2">Wulfgar'ın şu anda demire ihtiyacı vardı. İçgüdüsel bir şekilde, hiçbir şey düşünmeden demiri dövüp durmaya, dinlenmesine izin vermeyen o duygu karmaşasına baskın çıkabilmek için kendisini fiziksel olarak zorlayıp yormaya ihtiyacı vardı. İndirdiği ritmik darbeler düşüncelerini dosdoğru tek bir noktaya götürüyordu; düşüncelerini bölen her darbenin arasında kendisine sadece tek birşeye yoğunlaşmak için izin veriyordu.</p>

      <p class="calibre2">Bugün birçok meseleyi çözümlemek istiyordu, özellikle de kısa süre sonra eşi olacak kadına onun aşık olmasını sağlayan özellikleri kendisine hatırlatmak için. Ama verdiği her arada, aynı görüntü gözlerinin önüne geliyordu: Drizzt'in kafasına tehlikeli bir şekilde yaklaşan Aegis-fang'in görüntüsü.</p>

      <p class="calibre2">En yakın dostunu öldürmeye çalışmıştı.</p>

      <p class="calibre2">Demirci çekicini aniden yenilenen bir kuvvetle metalin üzerine ardarda indirmeye başladı ve küçük özel odasında kıvılcımların havaya uçuşmasını sağladı.</p>

      <p class="calibre2">Dokuz Cehennem adına ona ne oluyordu böyle?</p>

      <p class="calibre2">Kıvılcımlar yine çılgınlar gibi uçuştu.</p>

      <p class="calibre2">Drizzt Do'Urden onu kimbilir kaç kez kurtarmıştı? Kara derili dostu olmadan hayatı ne kadar da boş olurdu!</p>

      <p class="calibre2">Çekiç metale vururken Wulfgar hırladı.</p>

      <p class="calibre2">Ama Drow geri döndüğü gün Mithril Salonunun dış patikalarında Cattibrie'ı -onun Cattibrie'ını- öpmüştü!</p>

      <p class="calibre2">Wulfgar nefes almakta zorluk çekiyordu, ama kolu vahşice çalışıyor ve bütün hiddetini demirci çekiciyle metale yansıtıyordu. Gözleri de çekici tutan eli kadar sıkı sıkıya kapanmıştı ve kasları gerginlikten şişmişti.</p>

      <p class="calibre2">"Onu fırlatınca köşeleri dönmesi için mi yaptın?" diye bir cücenin sorduğunu duydu.</p>

      <p class="calibre2">Wulfgar'ın gözleri hızla açıldı ve barbar arkasını döndüğünde hafifçe açık olan kapısının önünden geçip giden bir cüce gördü. Cüce taş koridorda ilerleyip uzaklaşırken kahkahası yankılandı. Barbar kafasını eğip çalıştığı parçaya baktığında cücenin neşesinin sebebini anladı. Zira şekil vermekte olduğu mızrak, gereğinden fazla ısınan metale indirilen aşırı sert darbeler sebebiyle şimdi tam ortasından bükülmüştü.</p>

      <p class="calibre2">Wulfgar mahvolan mızrağı bir kenara attı ve çekici yere bıraktı.</p>

      <p class="calibre2">"Bunu bana niye yaptın?" diye yüksek sesle sordu, fakat Drizzt tabii ki de onu duyamayacak kadar uzaktaydı. Zihninde, Drizzt ile biricik Cattibrie'ının birbirilerine sarılmış öpüşürkenki görüntüleri çakılıydı. İkisini öpüşürken görmemiş olmasına rağmen, acılar içindeki Wulfgar'ın kolayca hazmedemediği bir düşünceydi bu.</p>

      <p class="calibre2">Terleyen kaşlarını eliyle silerek alnında kurumdan bir çizgi bıraktı ve taş masanın kenarında duran bir sandalyeye yığıldı. İşlerin bu kadar karmaşık bir hâl alacağını ummamıştı, Cattibrie'ın bu kadar ahlaksızca davranacağını beklememişti. Daha o küçük bir kız çocuğundan farksızken biricik aşkını ilk kez gördüğü zamanı hatırladı. Buzyeli Vadisindeki cüce tünellerinde hoplaya sıçraya yürüyüşünü— sanki o vahşi yörenin her zaman için varolan tehlikeleri ve Wulfgar'ın halkına karşı yapılan o savaşın anıları omuzlarından dökülür ve tıpkı parlak kestane rengi saçları gibi narin omuzlarında hoplarmışçasına yürüyüşünü hatırladı.</p>

      <p class="calibre2">Cattibrie'ın onun kalbini aynı kaygısız yürüyüşle çaldığını anlaması Wulfgar'ın uzun zamanını almamıştı. Onun gibi bir kadını daha önce hiç tanımamıştı; onun erkek egemen kabilesinde kadınlar ismen olmasa da fiilen köleydi ve erkeklerin sık sık mantıksız olan isteklerini yerine getirirlerdi. Barbar kadınları erkeklerini sorgulamaya cüret edemezdi. Wulfgar, goblinlerle yapılacak barış görüşmesine giden birliğe onun katılmamasını ısrar ettiği zaman Cattibrie'ın yaptığı gibi erkeklerini kesinlikle küçük düşürmezlerdi.</p>

      <p class="calibre2">Wulfgar şimdi kendi kusurlarını kabul edebilecek kadar bilgeydi ve o hadisede Cattibrie ile konuşma tarzı sebebiyle kendisini ahmak gibi hissediyordu. Yine de barbar hâlâ koruyup sakınabileceği bir kadına -bir eşe- hakettiği erkeklik mevkiini ona verecek bir kadına ihtiyaç duyuyordu.</p>

      <p class="calibre2">Herşey çok karmaşık bir hâl almıştı ve sonra işleri daha da berbat edecek şekilde Cattibrie, onun Cattibrie'ı Drizzt Do'Urden ile öpüşmüştü!</p>

      <p class="calibre2">Wulfgar oturduğu yerden sıçrayarak kalktı ve çekici geri almak için koşturdu. Bütün öfkesini, şişkin kaslarıyla metalden çıkartarak demirhanede daha birçok saat geçireceğini biliyordu. Çünkü Cattibrie'ın aksine metal ona bo&gt;un eğiyor, ağır çekicinin reddedilemez gücüne razı oluyordu.</p>

      <p class="calibre2">Wulfgar çekici bütün gücüyle aşağı indirdi ve yeni ısınmış metal çubuk bu darbeyle birlikte sarsıldı. Pong! Wulfgar'ın çıkık elmacık kemiklerine kıvılcımlar sıçradı bir tanesi gözünün kenarını hafifçe yaktı.</p>

      <p class="calibre2">Kanı hızla dolaşırken, kaslarındaki damarlar şişmişken, Wulfgar hiç acı hissetmedi.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">"Meşaleyi yak," diye fısıldadı Drow.</p>

      <p class="calibre2">"Işık düşmanlarımızı harekete geçirir," diye tartıştı Regis, aynı sessiz tonlamayla.</p>

      <p class="calibre2">Koridorun ilerisinden gelen ve alçak sesle yankılanan bir hırlama sesi duydular.</p>

      <p class="calibre2">"Meşale," diye talimat verdi Drizzt, Regis'e küçük bir kav kutusu uzatırken. "Işıkla birlikte burada bekle. Guenhwyvar ve ben etrafı turlayacağız."</p>

      <p class="calibre2">"Ne yani, şimdi ben yem miyim?" diye sordu buçukluk.</p>

      <p class="calibre2">Tehlike işaretleri için dikkatini dışarı çevirmiş olan Drizzt bu soruyu duymadı. Palalarından birisini çekti. Onu ele verebilecek ışığıyla birlikte Parıltı, kınının içinde hazır bekliyordu. Sessizce ileri doğru süzüldü ve karanlığın içinde kayboldu.</p>

      <p class="calibre2">Hâlâ homurdanmakta olan Regis çakmaktaşını çeliğe vurdu ve kısa süre içinde meşaleyi yaktı. Drizzt ortalıklarda yoktu.</p>

      <p class="calibre2">Bir hırıltı sesi, Regis'in elinde gürzüyle hızla dönmesine sebep oldu. Ama bu, her zaman için tetikte olan Guenhwyvar idi. Kedi bir yan geçidi kontrol ediyordu. Drizzt'i takip eden panter, buçukluğun yanından geçip gitti ve Regis hayvana yetişmeyi hiç ummadığı halde çabucak onun arkasından yola koyuldu.</p>

      <p class="calibre2">Birkaç saniye içinde yeniden yalnız kaldı. Meşalesi pürüzlü duvarlarda uzun ve uğursuz gölgeler oluşturuyordu. Regis sırtını duvara dayadı ve ölüm kadar sessiz bir şekilde, milim milim ilerledi.</p>

      <p class="calibre2">Bir yan geçidin karanlık ağzı sadece birkaç metre ileride duruyordu. Buçukluk meşalesini ve gürzünü önünde tutarak ilerlemeye devam etti. O köşe başında da öbür taraftan yaklaşarak üzerine doğru yavaşça gelen birşey olduğunu hissetti.</p>

      <p class="calibre2">Regis meşaleyi dikkatle yere bıraktı, gürzünü göğsüne yaklaştırdı ve ağırlığını dengelemek için ayağını hafifçe yana doğru açtı.</p>

      <p class="calibre2">Koşarak körlemesine köşeyi döndü ve gürzüyle bir darbe savurdu. Mavi renkli birşey onun darbesini engelledi ve metalin metale vurma sesi duyuldu. Regis silahını hemen geri çekti ve yine, bu sefer alçaktan savurdu.</p>

      <p class="calibre2">Savuşturulan silahı yeniden belirgin bir şekilde çınladı.</p>

      <p class="calibre2">Gürz tekrar geri çekildi ve marifetli bir şekilde aynı yönde ileri savruldu. Fakat buçukluk yetenekli rakibini kandıramamıştı ve darbeyi savuşturan kılıç hâlâ yerinde duruyordu.</p>

      <p class="calibre2">"Regis!"</p>

      <p class="calibre2">Gürz ileri savrulmaya hazır bir şekilde buçukluğun kafasının üzerine kalktı ama bu sesi aniden tamyan-Regjs silahı kolunun seviyesine indirdi.</p>

      <p class="calibre2">"Orada ışıkla birlikte kalmanı söylemiştim," diye azarladı onu Drizzt, gölgelerin içinden ışığa doğru çıkarak. "Seni öldürmediğim için şanslısın."</p>

      <p class="calibre2">"Ya da ben seni öldürmediğim için," diye yanıtladı Regis, bir an bile duraksamadan. Buçukluğun sakin ve soğuk ses tonu Drizzt'in yüzünün şaşkınlıkla buruşmasını sağladı. "Herhangi birşey buldun mu?" diye sordu buçukluk.</p>

      <p class="calibre2">Drizzt başını sağa sola salladı. "Çok yakındayız," diye yanıtladı sessizce. "Guenhwyvar da, ben de bundan eminiz."</p>

      <p class="calibre2">Regis ilerledi ve meşaleyi yerden aldı sonra gürzünü kolayca erişebileceği bir şekilde kemerine tıkıştırdı.</p>

      <p class="calibre2">Aniden koridorun çok ilerisinden Guenhwyvar'ın hırıltısı yankılandı ve ikisinin de koşmaya başlamasını sağladı. "Beni geride bırakma!" diye talep etti Regis. Drizzt'in pelerinine sıkı sıkıya yapıştı ve bırakmadı. Ona yetişmeye çalışırken tüylü ayaklan hoplayıp sıçrıyor hatta Drowun çekiş gücüyle yerde kayıyordu.</p>

      <p class="calibre2">Guenhwyvar'ın sarı-yeşil, cam gibi gözleri meşale ışığının hemen ötesinden, ara geçidin keskince dönüş yaptığı bir yerden ona doğru yansıyınca Drizzt yavaşladı.</p>

      <p class="calibre2">"Sanırım cüceleri bulduk," diye mırıldandı Regis tatsızca. Drizzt'e meşaleyi verdi ve pelerini bırakarak köşe başına doğru Drowu takip etti.</p>

      <p class="calibre2">Drizzt köşenin ucundan kafasını uzatıp baktı -Regis Drowun yüzünü buruşturduğunu gördü- sonra meşaleyi öne çıkarttı ve önlerinde duran feci sahneyi aydınlattı.</p>

      <p class="calibre2">Gerçekten de kayıp cüceleri bulmuşlardı. Kesilip biçilerek katledilmiş bir haldeydiler. Bazıları yerde yatıyor, bazıları ise kısa taş koridorun duvarına düzensiz aralıklarla yığılmış bir halde duruyordu.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">"Eğer önlüğü giymek istemiyorsan giyme sen de!" dedi Bruenor sinirli sinirli. En başından beri istemiş olduğu tavizi en sonunda alan Cattibrie başıyla onayladı.</p>

      <p class="calibre2">"Ama, kralım..." diye itiraz etti Cobble. Özel odada Bruenor ile Cattibrie'ın yanında bir tek o vardı. Rahip de Bruenor da kutsal sudan dolayı feci baş ağrıları çekmekteydiler.</p>

      <p class="calibre2">"Pöh!" diye homurdandı Bruenor, iyi niyetli rahibi susturmak için. "Sen benim kızımı benim kadar iyi tanımıyorsun. Eğer giymeyeceğini söylüyorsa, Dünyanın Omurgasındaki bütün devler bir araya gelse dahi onun fikrini değiştiremez."</p>

      <p class="calibre2">Odanın dışından, "asıl sana, pöh!'' diye beklenmedik bir ses geldi. Sesin ardından ise gürültülü bir şekilde kapı çalındı. "İçerde olduunu biliyom Bruenor Battlehammer, yani kendisine Mithril Salonu kralı diyen kişi! Şimdi kapıyı aç da kendinden daa iyi olan biriyle yüzleş bakalım!"</p>

      <p class="calibre2">"Bu sesi tanıyor muyuz?" diye sordu Cobble, Bruenor ile ikisi kafaları karışık bir halde birbirilerine bakarken.</p>

      <p class="calibre2">"Aç şunu diyom!" diye başka bir haykırış daha geldi ve onun ardından kapıya keskin bir darbe indi. Üzerinde büyük sivri bir demir olan özel yapım bir metal kolçak kapıya çarpıp yardığında, kapının ahşabı kıymıklara ayrıldı.</p>

      <p class="calibre2">"Of, kumtaşı," diye daha kısık bir ses duyuldu.</p>

      <p class="calibre2">Bruenor ve Cobble gördüklerine inanamayarak birbirilerine baktılar. "Hayır," dediler aynı anda, kafalarını ileri geri sallayarak.</p>

      <p class="calibre2">"Nedir o?" diye sordu Cattibrie, sabırsızlanmaya başlayarak.</p>

      <p class="calibre2">"Bu olamaz," diye yanıtladı Cobble. Ve genç kadın, rahibin söylediği sözlerin doğru çıkmasını bütün kalbiyle dilediğini farketti.</p>

      <p class="calibre2">Kapının öbür tarafındaki kimse en sonunda sivri demirini çekip çıkarmayı başardığında bir homurdanma duyuldu.</p>

      <p class="calibre2">"Nedir o?" diye babasına sordu Cattibrie, ellerini beline koyarak.</p>

      <p class="calibre2">Kapı 'güm' diye açıldı. Kapının eşiğinde Cattibrie'ın şimdiye kadar gördüğü en garip görünüşlü cüce duruyordu. İki elinde de parmak kısımları açık olan sivri çivili kolçaklar vardı. Dirseklerinden, dizlerinden ve ağır çizmelerinin uç kısımlarından da buna benzer sivri demirler uzanıyordu. Kısa ve tıknaz vücuduna tam oturan, ensesinden kalçasına ve omuzundan ön koluna kadar yarım santimlik boşluklarla sıralanmış paralel, yatay metal çıkıntıları olan bir zırh giyiyordu. Gri miğferinin yüz kısmı açıktı, gür kara sakalının altında kaybolan kalın deri kayışları vardı ve tam tepesinde parlak bir sivri demir duruyordu. Bu sivri demir, bir buçuk metrelik cücenin neredeyse yarı boyundaydı.</p>

      <p class="calibre2">"Bu," diye yanıtladı Bruenor, ses tortunda bariz bir küçümsemeyle, "bir savaş öncüsü."</p>

      <p class="calibre2">"Sadece 'bi savaş öncüsü' değil," diye söze daldı, garip görünüşlü ve kara sakallı cüce. "Esas savaş öncüsü! En vahşi savaş öncüsü!" Cattibrie'in yanına doğru yürüdü ve elini kıza doğru uzatarak kocaman gülümsedi. Zırhı yaptığı her hareketle birlikte, genç kadının tüylerini ürpertecek bir şekilde gıcırdayıp tıngırdıyordu.</p>

      <p class="calibre2">"Thibbledorf Pwent hizmetinizdedir, hanımım!" diyerek kendisini ihtişamla takdim etti cüce. "Mithril Salonunun ilk savaşçısı. Sen Adbar'da ismini çok duyduğum şu Cattibrie olmalısın. Dediklerine göre Bruenor'un insan kızı. Ama sakalı ayak parmaana kadar inmeyen bir Battlehammer kadını gördüüm için hâlâ biraz şaşkınım."</p>

      <p class="calibre2">Cücenin kokusu Cattibrie'ın burnunun direğini kırdı. 'O zırhı bu yüzyıl içinde hiç çıkartmış mıdır acaba?' diye düşünmeden edemedi. "Sakal bırakmaya çalışacağım," diye de söz verdi.</p>

      <p class="calibre2">"Bıraksan iyi olur! Bıraksan iyi olur!" diye öttü Thibbledorf ve hoplaya sıçraya, zırhından çıkan ses ile Cattibrie'ın kemiklerinin iliklerini gıcırdatarak Bruenor'un yanma geldi.</p>

      <p class="calibre2">"Kralım!" diye böğürdü Thibbledorf. Eğilip reverans yaptı— bunu yaparken neredeyse Burenor'un uzun ve sivri burnunu miğfe-rindeki keskin demirle ikiye bölecekti.</p>

      <p class="calibre2">"Dokuz Cehennem adına burada ne işin var senin?" diye sordu Bruenor.</p>

      <p class="calibre2">"Her nasılsa hayatta," diye ekledi Cobble, sonra Bruenor'un gözlerine inanamayan bakışına çaresizce omuz silkerek cevap verdi.</p>

      <p class="calibre2">"Ejder Karanlıkparıltısı aşağı salonları ele geçirdiğinde öldüğünü sanıyordum," diye devam etti Bruenor.</p>

      <p class="calibre2">"Onun nefesi ölüm demekti!" diye haykırdı Thibbledorf.</p>

      <p class="calibre2">'Bak şu konuşana,' diye düşündü Cattibrie, ama sessizliğini korudu.</p>

      <p class="calibre2">Pwent kükreyerek devam etti. Tiyatro yapar gibi kollarını salladı ve kendisini yere atıp yuvarlandı. Sanki uzak geçmişten bir sahneyi hatırlıyormuş gibi gözleri dalgınlıkla boşluğa odaklandı. "Şeytani nefes. Üzerime çöküp kemiklerimdeki gücü emen derin bi karanlık.</p>

      <p class="calibre2">"Ama yine de dışarı çıkıp kurtulmayı başardım!" diye birden haykırdı Thibbledorf, aniden Cattibrie'a doğru dönüp tombul parmaklarından birisini ona doğru uzatarak. "Aşsa tünellerdeki gizli bi kapıdan çıktım. O ejderha bile Pwent'i durduramaz!"</p>

      <p class="calibre2">"Kasvetparıltısı'nın tebaası bizi Bekçi Vadisine sürmeden önce salonları iki gün daha elimizde tuttuk," diye söze karıştı Bruenor. "Babamın ve Mithril Salonunun o zamanki kralı olan büyükbabamın yanında savaşmak için geri döndüğüne dair hiçbir haber duymadık."</p>

      <p class="calibre2">"Gücümü toplayıp dağ geçitlerinden dolanmam ve batı kapısına gelmem bi haftamı aldı," diye açıkladı Pwent. "O zaman da salonlar elden çıkmıştı.</p>

      <p class="calibre2">"Bi süre sonra," diye devam etti Pwent, inanılmaz derecede gür olan sakalını kolçaklarından birinin çivileriyle ikiye ayırarak, "Sen dahil bi grup genç cücenin batıya gittiini duydum. Bazıları sizin Mirabar madenlerinde çalışçağınızı söylüyodu. Ama ben oraya vardıımda, sizden tek bi haber bile alamadım."</p>

      <p class="calibre2">"İkiyüz yıl!" diye hırladı Bruenor, Pwent'in yüzüne doğru, cücenin sanki sonsuzmuş gibi görünen gülümsemesini ondan çalarak. "Bizi bulmak için ikiyüz yılın vardı, ama senin hayatta olduğuna dair tek bir haber bile duymadık."</p>

      <p class="calibre2">"Doğuya geri döndüm," diye rahatça açıkladı Pwent. "Sun-dabar'da ve Adbar Kalesinde Kral Harbromm için çounlukla paralı askerlik yaparak yaşıyodum, iyi de yaşıyodum hani. Sizin geri döndüünüzü. bir Battlehammer'ın salonları geri aldıını üç hafta önce oraya vardıımda duydum! —gördüün gibi bir süre güneye yolculuk etmiştim.</p>

      <p class="calibre2">"Ve işte hurdayım kralım," dedi, tek dizinin üzerine çökerek. "Düşmanlarını bana göster." Cattibrie'a gösteriş yaparcasına göz kırptı ve kirli, tombul parmaklarından birini miğferinin sivri demirinin tepesine değdirdi.</p>

      <p class="calibre2">"En vahşi mi?" diye sordu Bruenor, oldukça alaycı bir şekilde.</p>

      <p class="calibre2">"Her zaman öyleydim," diye yanıtladı Thibbledorf.</p>

      <p class="calibre2">"Sana bir refakatçi çağıracağım," dedi Bruenor, "böylece banyo yapıp yemek yiyebilirsin."</p>

      <p class="calibre2">"Yemeği aliim," diye yanıtladı Pwent. "Banyo ve refakatçi sana kalsın. Bu eski salonlarda yolumu senin kadar iyi bulurum, Bruenor Battlehammer. Hatta daha da iyi. Zira biz dışarı atıldıımız zaman sen daha çenesinde tüy bitmemiş bi cüceciktin." Bruenor'un çenesini çimdiklemek için uzattığı eli çabucak savuşturuldu. Savaş öncüsü, bir atmaca çığlığı gibi duyulan kahkahasıyla ve arduvaz taşına sürtünen pençeler gibi ses çıkartan zırhıyla birlikte paldır küldür uzaklaştı.</p>

      <p class="calibre2">"Ne şirin tip," diye belirtti Cattibrie.</p>

      <p class="calibre2">"Pwent, hayatta," diye düşüncelere daldı dobble. Cattibrie bunun iyi haber mi, yoksa kötü haber mi olduğunu kestiremiyordu.</p>

      <p class="calibre2">"Bana ondan hiç söz etmemiştin," dedi Cattibrie, Bruenor'a.</p>

      <p class="calibre2">"İnan bana kızım," diye yanıtladı Bruenor. "Ondan söz etmeye bile değmez."</p>

      <p class="calibre2">Barbar, bitap düşmüş bir halde yatağına devrildi ve kendisini ihtiyaç duyduğu uykuya bıraktı. Daha gözlerini bile kapamadan önce o görüntünün geri dönmekte olduğunu hissetti. Cattibrie'in Drizzt Do'Urden'e sarılışını bir kez daha görmek istemediği için hızla doğruldu.</p>

      <p class="calibre2">Görüntü yine de aklına geldi.</p>

      <p class="calibre2">Aşağı doğru döne döne inen ve onu davet eden binlerce kıvılcım, milyonlarca ateş yansıması gördü.</p>

      <p class="calibre2">Wulfgar meydan okurcasına hırladı ve ayağa kalkmaya çalıştı. Bu girişiminin başarısızlıkla sonuçlandığını, hâlâ yatağında yattığını ve parlak kıvılcımların yadsınamaz nitelikteki yolunu takip etmekte olduğunu anlaması birkaç saniyesini aldı.</p>

      <p class="calibre2">"Goblinler mi?" diye sordu Regis. Drizzt cüce cesetlerinden birinin üzerine doğru eğildi ve daha yaraları yakından incelemeden önce kafasını olumsuz anlamda salladı. Drow rancer, goblinlerin cüceleri bu durumda, yani bütün o değerli zırhlar ve eşyalar üzer-lerindeyken geride bırakmayacaklarını biliyordu. Ayrıca goblinler kendi ölülerinin vücutlarını savaş alanından toplamazdı, fakat bu koridordaki cesetler yalnızca cücelere aitti. Goblin birliği ne kadar geniş ve baskın avantajları ne kadar büyük olursa olsun, Drizzt onların bu çetin grubu tek bir kayıp bile vermeden öldürebileceklerini sanmıyordu.</p>

      <p class="calibre2">En yakındaki cücenin vücudundaki yaralar Drowun içgüdülerini doğrular gibiydi. İnce ve keskin olan bu yaralar, çentikli ve ilkel goblin silahları tarafından açılmamıştı. Bu cücenin boğazını ustura keskinliğinde, kaliteli ve muhtemelen tılsımlı bir silah kesmişti. Drizzt kanlan sildikten sonra bile yaranın çizgisi zar zor görülüyordu, yine de feci şekilde ölümcüldü.</p>

      <p class="calibre2">"Onları ne öldürdü?" diye sordu Regis, sabırsızlanmaya başlayarak. Vücudunun dengesini bir ayağından diğerine vermeye ve meşaleyi bir elinden diğerine alıp durmaya başladı.</p>

      <p class="calibre2">Drizzt'in zihni, bariz sonucu kabul etmeyi reddediyordu. Drizzt Do' Urden, Menzoberranzan'daki yıllarında Drow ırkının yanında yaşarken kimbilir buna benzer kaç tane yara görmüştü? Diyarlar'daki başka hiçbir ırk, tabii yüzey elfleri dışında, bu derece keskin silahlar kullanmazdı.</p>

      <p class="calibre2">"Onları ne öldürdü?" diye tekrar sordu Regis, sesinde farkedilir bir titremeyle.</p>

      <p class="calibre2">Drizzt beyaz saçlarını salladı. "Bilmiyorum," diye yanıtladı dürüstçe. Bir sonraki cesedin yanına ilerledi, bu seferki yarı oturur bir şekilde duvara yaslanmıştı. Bolca kan olmasına rağmen Drowun bulabildiği tek yara bahtsız cücenin boğazının sağ tarafında çaprazlamasına açılmış tek ve net bir kesikti. Bir kağıt kesiği kadar ince ama oldukça derin bir yaraydı.</p>

      <p class="calibre2">"Duergarlar olabilir," dedi Drizzt, Regis'e şeytani gri cüce ırkını kastederek. Bu düşünce kulağa mantıklı geliyordu. Zira duer-garlar, Bruenor'un ordusu onları dışarı atmadan önce, yani sadece birkaç ay evvelline kadar ejderha Kasvetparıltısı'na hizmetkarlık ederek bu tünellerde ikamet etmişlerdi. Yine de, Drizzt bu çıkarımının gerçeklerden çok umuda dayalı olduğunu biliyordu. Açgözlü duergarlar olsa bu kurbanları soyup soğana çevirirdi. Ayrıca duer-garlar tıpkı dağ cüceleri gibi ağır silahlar kullanmayı severdi, mesela savaş baltası gibi. Bu cüceyi öyle bir silah öldürmemişti.</p>

      <p class="calibre2">"Buna inanmıyorsun," dedi Drowun arkasında duran Regis. Drizzt buçukluğa dönüp bakmadı; yere çömelmiş bir şekilde diğer bahtsız cüceye doğru ilerledi.</p>

      <p class="calibre2">Regis'in sesi kısıldı, ama Drizzt buçukluğun son dediği sözü hayatında şimdiye kadar hiçbir şeyi duymadığı kadar açıkça duydu.</p>

      <p class="calibre2">"Entreri'nin yaptığını düşünüyorsun."</p>

      <p class="calibre2">Drizzt bunu düşünmüyordu. Ne kadar hünerli olursa olsun, hiçbir yalnız savaşçının bu kadar tam ve kesin bir iş çıkartabileceğini sanmıyordu. Kafasını çevirdi ve yukarıda tuttuğu meşale ışığının altında umursamaz bir şekilde duran ve kendisinde herhangi bir tepki belirtisi görmeye çalışan Regis'e baktı. Drizzt, buçukluğun bu düşüncesini gerçekten de garip buluyordu. Bunun için yapabileceği tek açıklama, Regis'in Entreri'den onu ta Calimport'dan buraya kadar takip ettiği konusunda feci şekilde korkuyor olduğuydu.</p>

      <p class="calibre2">Drizzt kafasını salladı ve cesetleri incelemeye devam etti. Üçüncü cücenin vücudunda muhtemel katilleri tek bir ırka indirgeyen bir delil buldu.</p>

      <p class="calibre2">Cesedin yan tarafında, pelerinin alt kısmında küçük bir dart oku saplı duruyordu. Drizzt bu oku çekip çıkartamadan önce kendisini toplayabilmek için derin bir nefes almak zorunda kaldı. Çünkü bu dart okunu tanımıştı ve bu sert cücelerin nasıl da kolayca öldürüldüğünü açıklıyordu. Elle tutulan arbalet tabancası için yapılmış olan dart oku hiç şüphesiz uyku iksiriyle kaplanmıştı ve bu da kara elflerin en gözde silahıydı.</p>

      <p class="calibre2">Drizzt ayağa kalktı ve palaları zarif ellerinde belirdi. "Burayı terketmeliyiz," diye sertçe fısıldadı.</p>

      <p class="calibre2">"Sorun nedir?" diye sordu Regis.</p>

      <p class="calibre2">Keskin kulakları koridorun sonundaki karanlık bölüme yoğunlaşmış olan Drizzt cevap vermedi.</p>

      <p class="calibre2">Buçukluğun gerisinden bir yerden Guenhwyvar hafifçe hırladı.</p>

      <p class="calibre2">Drizzt bir ayağını geriye doğru attı ve yavaşça geriledi. Nasıl oluyorsa herhangi bir ani hareketin bir saldırıyı tetikleyeceğini anlamıştı. Mithril Salonunda kara elfler! Drizzt'in düşünebileceği bütün dehşetler arasında -ki Faerun'da bu dehşetler sayısızdı- hiçbiri Drow denilen felaketle boy ölçüşemezdi.</p>

      <p class="calibre2">"Ne tarafa?" diye fısıldadı Regis.</p>

      <p class="calibre2">Parıltı'nın mavi ışığı bir anda canlandı.</p>

      <p class="calibre2">"Git!" diye haykırdı Drizzt, palanın uyarısını anlayarak. Hızla dönüp Regis'i bir saniyeliğine gördü ardından da bir karanlık küresinin içinde kayboluverdi. Kürenin büyüsü buçukluğun meşalesinin ışığını göz açıp kapayıncaya kadar yok etmişti.</p>

      <p class="calibre2">Drizzt koridorun kenarına doğru yuvarlandı ve duvara dayalı bir cüce cesedinin arkasına kıvrıldı. Gözlerini kapadı ve onları enf-rarujlu görüş sistemine geçirmeye zorladı. Cücenin vücudunun önce bir kez, sonra bir kez daha hafifçe titrediğini hissetti. Drizzt cüce cesedinin dart oklarıyla vurulduğunu anladı.</p>

      <p class="calibre2">Arkasında, büyülü küreden dışarı kara bir suret çıktı; karanlık bölgeden geri gelen Regis sayesinde koridor biraz aydınlandı. Meşale ışığı aman vermez karanlık küresinin etrafından koridora biraz ışık saçmıştı.</p>

      <p class="calibre2">Fakat buçukluktan ses seda çıkmadı. Bu da Drizzt'i şaşırttı ve Regis'in vurulmuş olduğundan korkmasına sebep oldu.</p>

      <p class="calibre2">Guenhwyvar yanından geçti ve önce sola sonra sağa doğru sıçradı. Zehirli bir dart oku taş zemine, panterin hızla hareket eden patilerinden birkaç santim öteye çarpıp sekti. Diğer bir ok Guenhwyvar'a saplandı ama kedi hiç yavaşlamadı.</p>

      <p class="calibre2">Drizzt, metrelerce mesafe ötede iki ince suretin ısıyla beliren dış hatlarını gördü. Sanki o acımasız silahlarıyla nişan alıyorlarmış gibi ikisinin de tek kolu ileri doğru uzanmıştı. Drizzt doğuştan gelen büyü yeteneğine başvurdu ve koridorun Guenhwyvar'ın ötesinde kalan kısmına bir karanlık küresi yerleştirerek onu gizledi. Sonra</p>

      <p class="calibre2">Regis'in bir yolunu bulup kaçmış olmasını umarak o da ayağa kalkıp koşmaya, kediyi takip etmeye başladı.</p>

      <p class="calibre2">Hiç yavaşlamadan, emin adımlarla kendi karanlık küresinin olduğu bölgeye ilerledi. Koridorun yapısını mükemmel bir şekilde hatırlıyordu, böylece bir başka cüce cesedinin üzerinden becerikli bir şekilde aştı. Drizzt dışarı çıktığında sol tarafında duran bir yan geçidin karanlık girişini farketti. Guenhwyvar bu koridorun yanından hızla geçip gitmişti ve şimdi iki Drow suretinin üzerine saldırmaktaydı. Ama kara elflerin taktikleri konusunda eğitimli olan Drizzt, yan geçidin temiz olmayacağını biliyordu.</p>

      <p class="calibre2">Sanki bir sürü sert ayaklı bacağın yürümesi gibi bir tıpırtı duydu. Sonra sekiz bacaklı, yarı Drow yarı örümcek bir canavar, ayakları hem yere hem de duvara aynı rahatlıkta basarak köşeyi döndüğünde Drizzt afallayıp korkarak geri çekildi. Bir zamanlar zarif Drow eli olan ellerindeki ikiz baltalar meşum bir şekilde havada sallanıyordu.</p>

      <p class="calibre2">Koca dünyada, Drizzt Do'Urden da dahil olmak üzere, bütün Drowlara bir drider kadar tiksindirici gelen başka birşey olamazdı.</p>

      <p class="calibre2">Guenhwyvar'ın birkaç arbalet yayı sesi eşliğinde duyulan kük-remesi, Drizzt'i driderm ilk saldırısını savuşturmaya yetecek kadar kendine getirdi. Canavar ön bacaklarını havaya kaldırıp -Drizzt'in dengesini kazanmasını engellemek için- tekme atarak dosdoğru saldırdı ve iki baltasını da Drizzt'in kafasına doğru savurdu.</p>

      <p class="calibre2">Drizzt savrulan baltalardan kurtulabilecek bir zamanlamayla bacakların erişebileceği mesafeden uzağa çekildi. Ama geri çekilmeye devam etmek yerine bir kolunu örümcek bacaklarından birisine dolayıp etrafında döndü ve tekrar canavara doğru saldırdı. Parıltı hızla savrularak ikinci bacağı kesip kenara savurdu ve Drizzt'in canavarın dizleri arasından tam altına geçmesine yetecek kadar açık bir alan bıraktı.</p>

      <p class="calibre2">Drider şaha kalkıp tısladı ve iki baltasını da Drizzt'in sırtına doğru indirdi.</p>

      <p class="calibre2">Fakat Drizzt'in diğer palası, saldırıya açık sırtının üzerinde yatay bir şekilde yerini çoktan almıştı. Bir baltayı zararsız bir şekilde savuşturdu ve diğerini ise silahın kafasıyla sapının birleştiği yerden yakaladı. Drizzt ayağını yere sabitledi ve doğrulurken iki palasının ucu da yukarı bakar şekilde yan tarafa doğru döndü. Saldırıyı savuşturan palasıyla gerçekleştirdiği harekete devam etti ve sıkışan baltayı bükerek driderm elinden çekip kurtardı. Parıltı'yi dosdoğru yukarı ittirdi, yaratığın iskeletimsi doğal zırhında bir yarık buldu ve -kılıcını örümcek derisine iyice batırdı. Drizzt'in koluna sıcak sıvılar fışkırdı; drider ıstırap içinde feryat etti ve şiddetle seğirdi.</p>

      <p class="calibre2">Drizzt'e dört bir yandan bacaklar çarpıyordu. Parıltı'yi elinden kaçıracak gibi oldu ve elinde tutmayı başarabilmek için kılıcı canavarın vücudundan çekip alması gerekti. Drizzt örümcek bacaklarından oluşan hapishane parmaklıklarının arasından baktı ve yan koridordan çıkıp ona doğru kollarını uzatan kara suretler gördü. Onların Drow elfleri olduğunu biliyordu.</p>

      <p class="calibre2">İlk Drow ateş ettiğinde Drizzt çılgınlar gibi döndü. Şansına kalın pelerini araya girdi ve dart okunu zararsız bir şekilde ağır katlarından biriyle yakaladı. Fakat çaresiz hareketini sonlandırdığında, Drizzt driderın altından yarı yarıya çıktığını ve yaratığın elinde kalan baltasıyla ona vurabilecek kadar vücudunu döndürmüş olduğunu farketti. Daha da kötüsü, ikinci Drow arbalet tabancasıyla net bir şekilde ona nişan almıştı.</p>

      <p class="calibre2">Balta oldukça garip bir şekilde aşağı indi -Drizzt düz kısmının önde olduğunu farketti- ve Drizzt'i savuşturma yapmaya zorladı. Ateş edilen bir arbalet tabancasının çıkardığı klik sesini duymayı bekledi. Ama Drizzt bunun yerine, saldıran Drowun üzerine üçyüz kiloluk kara bir panter atladığında bastırılmış bir şekilde çıkan bir inilti duydu.</p>

      <p class="calibre2">Drizzt baltayı önce birinci, sonra ikinci kılıcıyla savuşturdu ve canavarın altından çıkmaya yetecek kadar zaman kazandı. Ayağa kalktıktan sonra içgüdüsel bir şekilde hızla döndü ve en yakındaki Drow düşmanının savurduğu kılıcı tam zamanında engelledi.</p>

      <p class="calibre2">"Silahlarını bırakırsan senin için daha kolay olur!" diye haykırdı ellerinde iki tane kaliteli kılıç tutan Drow. Bu sözleri, Drizzt'in on yıldan fazla süredir duymamış olduğu ve zihnini güzel, çarpık, korkunç Menzoberranzan'ın görüntüleriyle dolduran bir dilde söylemişti. Babası Zaknafein, kimbilir kaç kere elinde silahlarıyla kaçınılmaz kılıç dövüşünü bekleyerek karşısında böyle durmuştu?</p>

      <p class="calibre2">Drizzt'in dudakları arasından bilinçsiz olarak bir hırıltı çıktı; rakibini birkaç saniye içinde şaşkına çevirip dengesini kaybetmesini sağlayan şiddetli saldırı kombinasyonları sergiledi. Bir palası alçaktan ve yandan, diğeri ise yukarıdan dosdoğru ileri savruldu. Sonra ilk pala yine hamle yaptı ve omuz seviyesine doğru indi.</p>

      <p class="calibre2">Düşman Drowun gözleri sanki feci sonunu aniden anlamış gibi genişledi.</p>

      <p class="calibre2">Guenhwyvar ikisinin de yanından hızla geçerek dridera bodoslama girişti. İkisi birlikte tırmıklayan pençeler ve savrulan örümcek bacaklarından oluşan kara bir top halinde yuvarlandılar.</p>

      <p class="calibre2">Drizzt, çok ileriden ve yan geçitten daha fazla Drowun gelmekte olduğunu biliyordu. Fakat Drizzt'in hiddeti yumuşamadı. Parıltı ve diğer pala şiddetle savruldu ve diğer Drowun karşı saldırıya geçmesini engelledi.</p>

      <p class="calibre2">Drowun boynunda açık bir yer gördü fakat öldürmeye kıyamadı. Şu anda yüzleştiği bir goblin değil, bir Drowdu. Kendi ırkın-dandı, belki de Zaknafein gibi biriydi. Drizzt, kara elf şehrini terke-derken ettiği yemini hatırladı. Drowun boynundaki açık yeri görmezden gelerek kılıcını alçaktan savurdu ve düşmanının kılıçlarından birisine vurdu. Parıltı bu hareketi çabucak takip etti ve aynı kılıca çarptı, sonra Drizzt'in ilk palası diğer yöne doğru hızla dönerek kılıca karşı istikametten çarptı ve silahın düşmanının elinden uçup gitmesini sağladı. Düşman Drow geri tökezledikten sonra geri kalan kılıcıyla yeterince hızlı bir şekilde karşı atak yapıp Drizzt'i püskürtmeyi ve düşürdüğü kılıcı geri almayı umarak alçaktan saldırdı.</p>

      <p class="calibre2">Parıltı, gözleri kör eden bir hareketle diğer kılıcı da düşmanın elinden uçurdu. Darbesinin yapacağı etkiden hiç şüphe duymayan Drizzt, daha Parıltı diğer kılıca çarpmadan önce ileri doğru hareket etmeye başlamıştı bile.</p>

      <p class="calibre2">Drowa istediği her yerden vurabilirdi. Bu seçeneklere bir düzine kritik bölge de dahildi. Ama Drizzt Do'Urden, Menzober-ranzan'dan ayrıldığı zaman ettiği yemini, şehri terketmesini haklı çıkararak kendisine verdiği, halkından birisinin canını bir daha almayacağına dair verdiği sözü yine hatırladı.</p>

      <p class="calibre2">Palası aşağı doğru indi ve rakibinin diz kapağının üstüne saplandı. Düşman Drow inleyerek yere düştü ve yarılmış bacağını tutarak taş zeminde yuvarlandı.</p>

      <p class="calibre2">Guenhwyvar ayakta duran driderın altındaydı. Kedinin kara kürklü derisinin bir kısmı yarılıp sarkmıştı ve panterin böğür kısmındaki kaslar görünür olmuştu.</p>

      <p class="calibre2">"Git Guenhwyvar!" diye haykırdı Drizzt, duvarın yanından koşup çılgınlar gibi zıplayarak ve o tarafta kalan drider bacaklarını kılıçlarıyla keserek. Palalarından birisi driderın bir bacağını neredeyse kopartacak bir şiddetle kestiğinde canavarın yeniden feryat ettiğini duydu ve yuvarlanıp öbür tarafa geçerek kurtuldu.</p>

      <p class="calibre2">Guenhwyvar başka bir balta darbesi daha yedi ama bir tepki vermedi. Ne Drizzt'i takip etti ne de saldırıyı sürdürdü.</p>

      <p class="calibre2">"Guenhwyvar!" diye haykırdı Drizzt. Panter kafasını yavaşça ona doğru döndürüp Drowa baktı. Guenhwyvar üzerine saplanmaya devam eden arbalet oklarıyla sarsıldığında Drizzt panterin neden geciktiğini anladı.</p>

      <p class="calibre2">Drizzt'in içgüdüleri ona daha fazla azap çekmesin diye panteri göndermesini söylüyordu— ama heykelcik onda değildi!</p>

      <p class="calibre2">"Guenhwyvar!" diye haykırdı yine, driderın arkasından yaklaşan bir sürü kara silueti görerek. Tam anlamıyla ikiye bölünmüş olan Drizzt, geri dönmeye ve acı sona kadar panterin yanında savaşmaya karar verdi.</p>

      <p class="calibre2">Sekiz bacaklı yaratık, baltasını çaresizce sarsılan panterin boynuna vurmak için yukarı kaldırdığında zafer dolu bir tıslama koyverdi. Balta aşağı indi ama yalnızca bir duman bulutuna vurabildi ve driderın tıslaması hüsran çığlığına dönüştü.</p>

      <p class="calibre2">Drizzt, Regis'in arka taraftan, "haydi gel!" dediğini duydu. Rancer olan biteni o zaman anladı ve rahatladı.</p>

      <p class="calibre2">Ama drider ona doğru döndü ve tünelin bu kısmı tekrar meşale ışığıyla aydınlandığı için Drizzt yaratığın rahatsızlık verecek şekilde tanıdık simasını ilk defa doğru dürüst görebildi.</p>

      <p class="calibre2">Fakat durup da bunu düşünecek vakti yoktu. Yaptığı hareketi pelerinini savurabilmek için abartarak hızla döndü (ki pelerin sırtına doğru uçan başka bir oku daha yakaladı) ve aceleyle uzaklaştı.</p>

      <p class="calibre2">Koridor derhal karardı, sonra biraz aydınlanıp tekrar karardı. Bunun sebebi elinde meşale tutan Regis'in ardarda iki karanlık küresine girip çıkmasıydı. Drizzt kendi karanlık küresinin içine girer girmez yana doğru dalışa geçti ve bir dart okunun pek yakında zemine çarpıp sektiğini duydu. Depar atarak diğer kürenin hemen ötesinde Regis'e yetişti. Ve ikisi, cüce cesetlerinin yanından hızla ilerleyerek koridorun köşesini döndüler. Sonra da, Drizzt başı çekerken koşmaya devam ettiler.</p>

      <p class="calibre2">Regis ve Drizzt, küçük bir yan mağaraya çekildiler. Mağaranın tavanı bu yörede inatla yaygın olan sarkıtlardan nispeten yoksun, giriş kısmı da alçak ve korunaklıydı.</p>

      <p class="calibre2">"Meşaleyi söndüreyim mi?" diye sordu buçukluk. Girişin ö-nünde yere sinmiş bir şekilde duran ve ilerideki ana tünelden herhangi bir hareket sesi geliyor mu diye dinleyen Drizzt'in arkasındaydı.</p>

      <p class="calibre2">Drizzt bir anlığına düşündükten sonra kafasını sağa sola salladı. Bunun hiçbir şey fark ettirmeyeceğini, Drowlarla bir kez daha karşılaşmadan Regis ile kendisinin bu tünellerden kaçmaya hiç şansları olmadığını biliyordu. Savaş alanını terkettikten kısa süre sonra Drizzt kendilerine paralel bir şekilde yan koridorlardan yaklaşan başka düşmanların olduğunu farketmişti. Kara elflerin avlanma tekniklerini, bir tuzağın herhangi bir büyük eksikle birlikte kurulmayacağını anlayacak kadar iyi biliyordu.</p>

      <p class="calibre2">"Sanırım ışık altında halkımın dövüştüğünden daha iyi dövüşüyorum," diye akıl yürüttü Drizzt.</p>

      <p class="calibre2">"En azından Entreri değildi." dedi Regis hafifçe ve Drizzt onun kiralık katilden bahsetmesinin hakikaten de garip birşey olduğunu düşündü. 'Keşke Artemis Entreri olsaydı!' diye düşündü Drow. En azından o zaman Regis ile o, bir sürü Drow savaşçısı tarafından kuşatılmış olmazlardı!</p>

      <p class="calibre2">"Guenhwyvar'ı göndermekle iyi ettin," diye belirtti Drizzt.</p>

      <p class="calibre2">"Panter ölebilir miydi?" diye sordu Regis.</p>

      <p class="calibre2">Drizzt cevabı gerçekten de bilmiyordu, ama Guenhwyvar'ın ölümcül bir tehlikeye girmiş olduğunu da sanmıyordu. Panterin toprak düzleminden gelen bir elemental tarafından taşa saplandığını ve büyüyle yaratılmış olan saf bir asit gölüne düştüğünü görmüştü. İki seferde de panter onun yanına geri dönmüş ve yaralarının hepsi en sonunda iyileşmişti.</p>

      <p class="calibre2">"Eğer Drowlara ve dridera saldırıya devam etme fırsatı tanın-saydı." diye ekledi, "Guenhwyvar'ın yaralarını iyileştirmesi için Astral Düzlemde daha fazla zaman geçirmesi gerekebilirdi. Fakat panterin kendi dünyasının dışında öldürülebileceğini sanmıyorum, tabii heykelcik sağlam kaldığı sürece." Drizzt yakışıklı yüzünde samimi bir minnettarlıkla Regis'e dönüp baktı. "Yine de Guenh-vvyvar'ı yollamakla iyi ettin, zira panter düşmanlarımızın elinde acı çekiyordu."</p>

      <p class="calibre2">"Guenhwyvar'ın ölmeyeceğine çok sevindim," diye belirtti Regis, Drizzt kafasını çevirip tünel girişine baktığında. ''O kadar değerli bir büyülü nesneyi kaybetmek iyi olmazdı."</p>

      <p class="calibre2">Calimport'dan döneli beri Regis'in Drizzt'e söylediği hiçbir şey kulağa bu kadar da ters gelmemişti. 'Hayır, bunun da ötesinde,' diye karar verdi yere çömelmiş duran Drizzt. Buçukluk yol arkadaşının yaptığı bu duygusuz yorum onu afallatmıştı. Guenhwyvar ile Regis birçok yıldır arkadaştı, birbirileriyle dostlardı. Regis, Guenhwyvar'dan hiçbir zaman 'büyülü nesne' diye söz etmezdi.</p>

      <p class="calibre2">Aniden kara elf herşeyi anlamaya başladı; ölü cücelerin ya-nmdayken ve Drizzt ayrıldıktan sonra Calimport'da olanlar hakkında konuşurken buçukluğun yaptığı bütün o Artemis Entreri muhabbetleri şimdi anlaşılıyordu. Şimdi Regis'in kiralık katil hakkında söylediği bütün sözlerden sonra Drowun cevaplarını hevesle incelemesinin sebebi de anlaşılıyordu.</p>

      <p class="calibre2">Ve Drizzt, Wulfgar ile aralarında geçen şiddetli dövüşün sebebini de anlıyordu— Barbar, Drizzt ile Cattibrie'ın Mithril Salonunun dışında buluştuğunu kendisine anlatanın Regis olduğunu söylememiş miydi?</p>

      <p class="calibre2">"Wulfgar'a başka neler söyledin?" diye sordu Drizzt, en ufak bir tepki vermeden ve arkasını dönüp bakmadan. "Boynunda asılı duran o yakut süsle onu başka hangi yalanlara inandırdın?"</p>

      <p class="calibre2">Küçük gürz yüksek bir ses çıkartarak yere düştü ve yuvarlanarak Drizzt'in hemen bir iki metre ötesinde durdu. Sonra başka bir nesne daha yere bırakıldı. Drizzt'in güney imparatorluklarına yolculuk ettiğinde takmış olduğu ve Drowun dış görünüşünü değiştirip onun bir yüzey elfı gibi görünmesini sağlayan bir maskeydi bu.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Wulfgar kaba saba cüceye merakla baktı. Bu sıradışı savaş öncüsüne nasıl davranması gerektiğinden pek emin değildi. Bruenor, Pwent'i barbarla sadece bir dakika evvel tanıştırmıştı ve Wulfgar, Bruenor'un bu kara sakallı, pis kokulu cüceden pek de çok hoşlanmadığı gibi bir izlenime kapılmıştı. Ondan sonra cüce kral, taht salonu boyunca hızla ilerleyip Cobble ile Cattibrie'ın arasında duran tahtına oturmuş ve Wulfgar'ın uygunsuz bir şekilde kapının önünde bırakıvermişti.</p>

      <p class="calibre2">Fakat Thibbledorf Pwent oldukça rahat gibi görünüyordu.</p>

      <p class="calibre2">"Demek sen bir savaşçısın?" diye kibarca sordu Wulfgar, cüceyle ortak bir nokta yakalamayı umarak.</p>

      <p class="calibre2">Pwent'in aniden patlayan kahkahası onunla adeta dalga geçiyordu. "Savaşçı mı?" diye böğürdü terbiyesiz cüce. "Yani şerefiyle döğüşen birini mi kastediyon?"</p>

      <p class="calibre2">Pwent'in konuyu nereye getirdiği hakkında hiçbir fikri olmayan Wulfgar omuz silkti.</p>

      <p class="calibre2">"Peki sen bi savaşçı mısın, koca oolan?" diye sordu Pwent.</p>

      <p class="calibre2">Wulfgar iri göğsünü kabarttı. "Ben Beronegar oğlu Wulfgar..." diye başladı rahatsızlıkla.</p>

      <p class="calibre2">"Tahmin etmiştim zaten," diye seslendi Pwent, odanın diğer tarafında duranlara doğru. "Diyelim ki sen biriyle döğüşüyon, rakibin de tökezleyip silahını düşürüyo. Sen dövüşü nasıl olsa kazan-caanı bildiin için geri çekilir ve rakibinin silahını yerden almasına izin verirsin,'' diye mantık yürüttü Pwent,</p>

      <p class="calibre2">Wulfgar omuz silkti. Cevap barizdi.</p>

      <p class="calibre2">"Farkettiğin üzere Pwent birazdan oğlana hakaret edecek," diye cüce kralın kulağına fısıldadı Cobble, Bruenor'un tahtının koluna dayanarak.</p>

      <p class="calibre2">"Öyleyse oğlan üzerine bire on koyuyorum," diye önerdi Bruenor sessizce. "Pwent iyi ve sert dövüşür, ama onunla başa çıkabilecek kadar güçlü değil."</p>

      <p class="calibre2">"Ben bu bahse girmem," diye yanıtladı Cobble, "ama eğer Wulfgar o herife el kaldıracak olursa bir taraflarına birşeyler batacağı kesindir."</p>

      <p class="calibre2">"İyi," diye beklenmedik bir şekilde söze karıştı Cattibrie. Bruenor da Cobble da kafalarını çevirip genç kadına duyduklarına inanamayarak baktılar. "Wulfgar'ın bir tarafına birşeyler batmasına ihtiyacı var," diye açıkladı, alışılmadık bir duygusuzlukla.</p>

      <p class="calibre2">"Pekala, ne olduun annaşıldı işte!" diye barbarın yüzüne doğru kükredi Pwent, bir yandan konuşurken bir yandan da barbarın üzerine yürüyerek. "Eer herhangi biriyle ya da seninle döğüşüyor olsam ve sen silahını düşürsen ben senin iilip de onu almana izin veririm."</p>

      <p class="calibre2">Wulfgar başıyla onaylayarak hemfikir oldu. Ama Pwent aniden pis parmaklarını tam barbarın burnunun dibinde şaklatınca Wulfgar geri sıçradı. "Sonra da sivri demirimi kalın kafanın tam ortasına geçiriveririm!" diye bitirdi savaş öncüsü. "Ben lanet olasıca aptal bi savaşçı diilim, seni kokuşmuş ahmak seni! Ben bi savaş öncüsüyüm, gerçek savaş öncüsüyüm. Ve şunu sakın unutma ki Pwent kazanmak için oynar!" Parmaklarını tekrar Wulfgar'a doğru şıklattıktan sonra afallamış barbarın yanından hışımla geçti ve Bruenor'un önüne gelip durdu.</p>

      <p class="calibre2">"Sinir bozucu dostların var, ama buna hiç şaşırmadım," diye Bruenor'a doğru kükredi Pwent. Cattibrie'a bakıp kırık dişli gülümsemesini gösterdi. "Fakat eer çenesine biraz sakal eklemenin bir yolunu bulursan kızın gayet güzel biri olabilir."</p>

      <p class="calibre2">"Bunu bir iltifat olarak kabul et," diye Cattibrie'a sessizce önerdi Cobble. Kız ise omuz silkti ve oldukça eğlenerek gülümsedi.</p>

      <p class="calibre2">"Battlehammerların kalbinde, cüce ırkından olmayanlar için hep zayıf bi nokta olmuştur zaten," diye devam etti Pwent, yanlarına yaklaşmakta olan uzun boylu adamı kastederek. "Ve biz de tutup onnan kral yapıyoruz. Bu kısmı hiç anlayamamışımdır."</p>

      <p class="calibre2">Kendisini kontrol edebilmek için tahtının kollarını sıkıca kavrayan Bruenor'un yumruklan bembeyaz kesildi. Cattibrie bir elini cücenin elinin üzerine koydu ve Bruenor kızın hoşgörü dolu gözlerine baktığında bütün hiddeti çabucak dağılıverdi.</p>

      <p class="calibre2">"Sözü açılmışken." diye devam etti Pwent, "yanında bi Drow elfi barındırdım gibi bazı çirkin dedikodular ortalıkta dolaşmakta. Bu dooru mu?"</p>

      <p class="calibre2">Bruenor'un ilk tepkisi hiddet doluydu— cüce, sık sık hırpalanan Drow dostu konusunda her zaman savunmacı davranırdı.</p>

      <p class="calibre2">Fakat önce Cattibrie konuştu. Ama sözleri Pwent'den çok babasına yöneltilmişti, B/ruenor'a Drizzt'in postunun kalın olduğunu ve kendi başının çaresine bakabileceğini hatırlattı. "Drow ile kısa süre sonra tanışacaksın," dedi savaş öncüsüne. "Kesinlikle o senin tanımına uyan bir savaşçı, tabii eğer uyan biri olabilirse."</p>

      <p class="calibre2">Pwent savunmaya çekilip güldü, fakat Cattibrie konuşmaya devam ettiğinde kahkahası kesildi.</p>

      <p class="calibre2">"Eğer bir dövüş başlatmak için ona saldırırsan ve ama o sivri miğferini düşürürsen, o senin için yerden alır ve kafana geri takar," diye anlattı. "Tabii ki sonra yine başından çıkartır ve pantolonunun arka tarafına tıkıştınp kıçına da tekmeyi basar ki 'pwent' neymiş anlayasın."</p>

      <p class="calibre2">Savaş öncüsünün dudakları sanki sert bir düğümle birbirlerine bağlanmış gibiydi. Birçok gündür ilk defa Wulfgar da Cattibrie'ın söylediği sözleri onayhyormuş gibi görünüyordu. Ayrıca Pwent hiçbir cevap veremeden öylece kalakaldığında barbar, Bruenor ve Cobble da kıza minnettar bir şekilde kafalarını sallıyorlardı.</p>

      <p class="calibre2">"Drizzt ne zaman dönecek?" diye sordu barbar, Pwent o sinir bozucu ağzını tekrar açamadan önce konuyu değiştirerek.</p>

      <p class="calibre2">"'Tüneller uzundur," diye yanıtladı Bruenor.</p>

      <p class="calibre2">"Düğün törenine yetişecektir herhalde?" diye sordu Wulfgar. Cattibrie'a, sanki barbarın sesinde bir kararsızlık varmış, hangi cevabı duymayı tercih edeceğinden emin olamıyormuş gibi geldi.</p>

      <p class="calibre2">"Yetişeceğinden emin ol," diye söze karıştı genç kadın kesin bir sesle. "Zira Drizzt tünellerden geri dönene dek düğün falan olmayacağını kafana koy." Bruenor'a baktı ve daha cüce ağzını açamadan, Cattibrie onun edeceği bütün itirazları tam anlamıyla bastırdı. "Ve Kuzey Diyarının bütün kralları ve kraliçeleri bir ay bekletilse bile umurumda değil!"</p>

      <p class="calibre2">Wulfgar patlamanın eşiğinde gibiydi. Fakat yükselen hiddetini fevri Cattibrie'dan başka yöne çevirmeyi bilecek kadar da akıllıydı. "Ben de onunla gitmeliydim!" diye Burneor'a hırladı. "Neden Regis'i yolladın? Eğer karşılarına düşman çıkacak olursa buçukluk ne işe yarayabilir ki?"</p>

      <p class="calibre2">Genç adamın sesindeki sert tonlama Bruenor'u hazırlıksız yakalamıştı.</p>

      <p class="calibre2">"O haklı," diye babasının kulağına doğru eğilip kızdı Cattibrie. Bunun sebebi Wulfgar ile herhangi bir konuda hemfikir olmak istemesi değil, tıpkı Wulfgar'ın yaptığı gibi, sinirini çıkarabileceği başka bir yer bulmasıydı.</p>

      <p class="calibre2">Bruenor tahtında geri yaslandı. Koyu gözleri bir ona bir diğerine bakıyordu. "Birkaç cüce kayıp, hepsi bu," dedi.</p>

      <p class="calibre2">"Bu doğru olsa bile, Regis Drowu yavaşlatmaktan başka ne yapacak ki?" diye mantık yürüttü Cattibrie.</p>

      <p class="calibre2">"Ona ayak uydurmanın bir yolunu bulacağını söylemişti!" diye itiraz etti Bruenor.</p>

      <p class="calibre2">"Kim söylemişti?" diye bilmek istedi Cattibrie.</p>

      <p class="calibre2">"Gümbürgöbek!" diye haykırdı babası, kafası allak bullak bir halde.</p>

      <p class="calibre2">"Gitmek bile istememişti ki!" diye çıkıştı Wulfgar.</p>

      <p class="calibre2">"Bal gibi de istedi!" diye kükredi Bruenor. Oturduğu yerden kalktı ve tahta yaslanmış olan Wulfgar'ın göğsüne dirsek atarak barbarın iki adım geri tökezlemesine sebep oldu. "Onu Drowla birlikte yollamamı bana söyleyen Gümbürgöbek'in kendisiydi, size söylüyorum!"</p>

      <p class="calibre2">"Kayıp cücelerin haberini aldığında Regis burada senin yanındaydı," diye belirtti Cattibrie. "Regis'in sana onu göndermen için herhangi birşey söylediğinden bahsetmemiştin."</p>

      <p class="calibre2">"Bana ondan önce söylemişti," diye yanıtladı Bruenor. "Bana söyledi ki..." Cüce bu işteki mantıksızlığı aniden anlayarak durdu. Nasıl oluyorsa, aklının gerisinde bir yerde Regis'in kendisine kayıp cüceleri aramak için Drizzt ile gitmesi gerektiğini söylediğini hatırlıyordu. Ama Bruenor bu kararı cücelerin kayıp olduğunu öğrenir öğrenmez verdiğine göre bu nasıl olabilirdi?</p>

      <p class="calibre2">"Yine kutsal suyu mu tattınız, kralım?" diye saygıyla ama sertçe sordu Cobble.</p>

      <p class="calibre2">Bruenor elini uzattı ve hafızasını tararken hepsine sessiz olmalarını işaret etti. Regis'in sözlerini kesin olarak hatırlıyordu ve hayal görmediğini biliyordu, ama bu konuda aklına hiçbir görüntü, buçukluğu koyup da çelişkiyi çözebileceği hiçbir sahne gelmiyordu.</p>

      <p class="calibre2">Sonra Bruenor'un aklına bir görüntü geldi. Dönüp duran parlak mücevher yüzeyleri, helezonlar halinde hareket ediyor ve onu muhteşem yakutun derinliklerine çekiyordu.</p>

      <p class="calibre2">"Gümbürgöbek bana cücelerin kaybolacağını söyledi," dedi Bruenor yavaşça ve net bir şekilde. Bu sahneyi bilinçaltından su üstüne çıkartırken gözlerini kapamıştı. "Bana cüceleri bulmak için onu ve Drizzt'i yollamam gerektiğini, sadece ikisinin o cüceleri sağ salim salonlara getirebileceğini söyledi."</p>

      <p class="calibre2">"Regis bunu bilemezdi ki," diye belirtti Cobble, Bruenor'un sözlerinden bariz bir şekilde şüphe duyarak.</p>

      <p class="calibre2">"Ve eğer bilseydi bile, minik adam onları bulmaya gitmek istemezdi," diye ekledi Wulfgar, eşit derecede kuşkuyla. "Hayal mi gördün—"</p>

      <p class="calibre2">"Hayal falan değil!" diye hırladı Bruenor. "Bana söyledi... o elindeki yakutu kullanarak." Bruenor hatırlamaya çalışırken, yani zihinsel engeli aşıp geçmek için cücelerin büyüye karşı olan dayanıklılığını kullanırken yüzü buruştu.</p>

      <p class="calibre2">"Regis böyle birşey yapmaz—" diye tekrar konuşmaya başladı Wulfgar, ama bu sefer barbarın sözünü babasının iddiasındaki gerçeklik payını bilen Cattibrie kesti.</p>

      <p class="calibre2">"Tabii o gerçekten Regis ise," diye önerdi. Ve kendi sözlerinin içerdiği feci manalar ağzının bir karış açık kalmasını sağladı. Üçü Drizzt'in yanında birçok badire atlatmışlardı; hepsi de Drowun birçok şeytani ve kudretli düşman edindiğini biliyordu. Özellikle bir tanesi vardı ki, bu denli detaylı bir numara hazırlayabilecek kadar hilebazdı.</p>

      <p class="calibre2">Wulfgar da eşit derecede şok olmuş, afallamış gibiydi. Ama Bruenor çabucak harekete geçti. Tahtından aşağı hopladı, Wulfgar ile Pwent'in arasından neredeyse ikisini de yere devirerek hışımla geçti. Cattibrie hemen peşinden gitti, Wulfgar da onları takip etmek için döndü.</p>

      <p class="calibre2">"Bu üçü ne gibi bi goblin saçmalıından bahsediyor böyle?" diye Cobble'a sordu Pwent, rahip de paldır küldür ilerlemeye başladığında.</p>

      <p class="calibre2">"Kavga dövüş," diye yanıtladı Cobble, Pwent'in istediği açıklamayı nasıl özetleyebileceğin! iyi bilerek.</p>

      <p class="calibre2">Thibbledorf Pwent bir dizinin üzerine çöktü ve elini zaferle yumruk yapıp iri yarı omuzunu havaya doğru kaldırdı. "Heeeeeyt!" diye neşeyle haykırdı. "Geri dönüp de bi Battlehammer'a hizmet etmek ne hoş bi şeymiş!"</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">"Sen de onlarla birlikte misin, yoksa bütün bunlar feci bir rastlantı mı?" diye net bir şekilde sordu Drizzt, arkasını dönüp de çektiği ıstırabı Artemis Entreri'ye göstermeyi hâlâ reddederek.</p>

      <p class="calibre2">"Rastlantılara inanmam," diye geldi tahmin edilebilir cevap.</p>

      <p class="calibre2">En sonunda Drizzt arkasını döndü ve karşısında bir elinde kaliteli kılıcını, diğerinde ise mücevherli hançerini tutan ölümcül rakibi katil Artemis Entreri'yi gördü. Hâlâ yanmakta olan meşale ayağının dibinde duruyordu. Buçukluktan insana yapılan büyülü dönüşüm sona ermişti, buna elbiseler de dahildi. Bu hakikat Drizzt'in kafasını karıştırmıştı. Zira Drizzt maskeyi kullandığında sadece derisinin ve saçının rengini değiştirmişti. Bu sebeple şu anda Drowun yüzündeki şaşkınlık barizdi.</p>

      <p class="calibre2">"Öylece bir kenara atmadan önce büyülü nesnelerin değerlerini daha iyi öğrenmelisin," dedi kiralık katil ona, şaşkın bakışını anlayarak.</p>

      <p class="calibre2">Görünüşe göre Entreri'nin sözlerinde doğruluk payı vardı, a-ma Drizzt büyülü maskeyi Calimport'da bıraktığına hiç yanmamıştı. Maskenin koruyucu kamuflajı altındayken, kara elf diğer ırkların arasında özgürce, eziyet görmeden dolaşabiliyordu. Ama Drizzt Do'Urden o maskeyi taktığında bir yalanın içinde dolaşıyordu.</p>

      <p class="calibre2">"Beni goblin savaşında ya da Mithril Salonuna döndüğünden beri yüz ayrı yerde öldürebilirdin," diye mantık yürüttü Drizzt. "Neden ayrıntılı oyunlar hazırladın ki?"</p>

      <p class="calibre2">"Böylece zaferim daha tatlı olacak."</p>

      <p class="calibre2">"Silahlarımı çekmemi ve Calimport lağımlarında başlattığımız dövüşe devam etmemi istiyorsun."</p>

      <p class="calibre2">"Savaşımız ondan çok önce başladı Drizzt Do'Urden,"' diye azarladı kiralık katil. Kılıcını öylesine Drizzt'e doğru ittirdi. Fakat kılıç onun yanağını hafifçe çenterken Drizzt ne geri çekildi ne de palalarına doğru bir harekette bulundu.</p>

      <p class="calibre2">"Sen ve ben," diye devam etti Entreri, Drizzt'in etrafında tur atmaya başlayarak, "ilk karşılaştığımız günden beri ölümcül iki düşmanız. İkimiz de diğerimizin dövüş düsturuna yapılan bir hakaretiz. Ben senin prensiplerinle alay ediyorum ve sen de benim disiplinime hakaret ediyorsun."</p>

      <p class="calibre2">"Disiplin ve boşluk aynı şey değildir," diye yanıtladı Drizzt. "Sen sadece silah kullanmayı bilen bir kabuktan ibaretsin. İçinde hiçbir şey yok."</p>

      <p class="calibre2">"İyi," diye hafifçe mırıldandı Entreri, Drizzt'in kalçasına kılıcıyla hafifçe vurarak. "Hiddetini hissediyorum Drow, her ne kadar onu saklamaya çılgınlar gibi uğraşsan da. Silahını çek ve hiddetini sal. Sözlerine bana öğretemediğin şeyi becerinle öğret."</p>

      <p class="calibre2">"Hâlâ anlamıyorsun," diye sakince yanıtladı Drizzt. Kafası yana doğru yattı ve yüzünde bilgiç ama samimi bir gülümseme belirdi. "Sana birşey öğretmeye uğraşmanı^ Artemis Entreri için zamanımı harcamaya değmez."</p>

      <p class="calibre2">Entreri'nin gözleri ani bir hiddetle parladı ve sanki Drizzt'e vurup onu öldürecekmiş gibi ileri doğru atıldı.</p>

      <p class="calibre2">Drizzt bir tepki vermedi.</p>

      <p class="calibre2">"Silahlarını çek ve alınyazımızı sürdürelim," diye hırladı Entreri, geri çekilip kılıcını Drowun gözlerinin hizasına indirerek.</p>

      <p class="calibre2">"Kendi kılıcının üzerine düş ve hakedeceğin tek ölümle karşılaş," diye yanıtladı Drizzt.</p>

      <p class="calibre2">"Kedin benim elimde!" diye kızdı Entreri. "Benimle dövüş-melisin yoksa Guenhwyvar benim olur."</p>

      <p class="calibre2">"Kısa süre içinde ikimizin de yakalanacağını -ya da öldürüleceğini- unutmuş gibisin," diye açıkladı Drizzt. "Halkımın avlanma becerilerini küçümseme."</p>

      <p class="calibre2">"Öyleyse buçukluk için savaş," diye hırladı Entreri. Drizzt'in yüz ifadesi kiralık katilin en sonunda doğru noktaya değindiğini gösteriyordu. "Regis'i unuttun mu yoksa?" diye alay etti Entreri. "Onu öldürmedim, ama onu sakladığım yerde ölecek ve o yeri sadece ben biliyorum. Sadece beni mağlup edersen sana söylerim. Dövüş benimle, Drizzt Do'Urden, başka bir sebepten olmasa bile o sefil buçukluğun hayatını kurtarmak için dövüş!"</p>

      <p class="calibre2">Entreri'nin kılıcı yine tembelce Drizzt'in yüzüne doğru ilerledi, ama bu sefer yukarı doğru kalkan bir pala tarafından kenara doğru savuşturuldu.</p>

      <p class="calibre2">Entreri kılıcını hemen geri savurdu ve Drizzt'in savunmasında neredeyse bir açıklık bulacak şekilde bu darbeyi hançeriyle yakından takip etti.</p>

      <p class="calibre2">"Bir kolunu ve bir gözünü kaybettiğini sanıyordum," dedi Drow.</p>

      <p class="calibre2">"Yalan söyledim," diye yanıtladı Entreri, bir adım geri atıp silahlarını iki yana açarak. "Cezalandırılmalı mıyım?"</p>

      <p class="calibre2">Drizzt cevabı palalarının vermesi için bıraktı. Hızla hücum etti ve arka arkaya darbeler savurdu. Sol ve sağ, sol ve sağ ve üçüncü kez sağ palasını savurdu. Bu sırada sol palası kafasının üzerine yükseldi ve gözle görülemeyen bir saplama halinde ileri fırladı.</p>

      <p class="calibre2">Kiralık katil, kılıcı ve hançeriyle bütün bu saldırıları savuşturdu.</p>

      <p class="calibre2">Dövüş bir dans halini aldı. Hareketler o kadar senkronize, o kadar müthiş bir uyum içindeydi ki ikisi de herhangi bir avantaj elde edemiyordu. Drizzt, kendisi ve özellikle de Regis için zamanın kısalmakta olduğunu bildiğinden dolayı yanan meşaleye doğru dalışa geçti, sertçe üzerine basıp meşaleyi yere sürdü ve ateşi dindirip ışığı kararttı.</p>

      <p class="calibre2">Irkına has gece görüş yeteneğinin ona avantaj sağlayacağını düşünmüştü, ama Entreri'ye baktığı zaman kiralık katilin gözlerinin de enfrarujlu görüşün simgesi olan kırmızı renkte parladığını gördü.</p>

      <p class="calibre2">"Bana bu yeteneği maskenin verdiğini sanmıştın değil mi?" diye mantık yürüttü Entreri. "Gördüğün gibi, yanılmışsın. Bu bana kara elf ortağımdan, benden pek farklı olmayan bir paralı askerden hediye." Sözleri saldırıya başladığı anda kesildi. Kılıcı yüksekten geldi ve Drizzt'in kıvrılıp kenara doğru eğilmesine sebep oldu. Parıltı yukarı doğru yükselip Entreri'nin hançerini bir çınlamayla kenara savuşturduğunda, Drizzt tatmin olarak sırıttı. Drizzt hafif bir dönüşle tekrar saldırıyı ele geçirdi. Parıltı, Entreri'nin hançerinin öbür tarafından dolaştı ve kiralık katilin açıkta kalan göğsüne doğru hamle yaptı.</p>

      <p class="calibre2">Entreri çoktan geriye doğru yuvarlanmaya başlamıştı ve kılıç ona yaklaşamadı.</p>

      <p class="calibre2">Parıltı'nın hafif ışığında, derilerinin rengi kaybolmuş ve gri-leşmiş bir haldeyken ikisi birbirine benziyordu. Sanki aynı kandan gelen kardeşler gibiydiler. Entreri bu düşünceyi takdir ediyordu, ama Drizzt bundan hoşlanmıyordu. Kaçak Drow için Artemis Entreri, kendi ruhunun karanlık bir aynasıydı. Eğer Menzoberranzan'da ahlaksız halkının yanında kalsaydı dönüşmüş olacağı şeydi.</p>

      <p class="calibre2">Şimdi Drizzt'in öfkesi, göz kamaştırıcı saplamalar yapmasını ve kurnaz, şiddetli darbeler savurmasını sağlıyordu. Kıvrımlı kılıçları birbirileriyle uyumlu sıkı çizgiler dokuyor ve her yeni atakla Entreri'ye farklı açılardan vuruyordu.</p>

      <p class="calibre2">Kılıç ve hançer de aynı derecede iyi iş çıkartıyor, darbeleri önleyip kurnaz cevaplar veriyor, sonra da kiralık katilin kolayca tahmin ettiği karşı saldırılara yine karşılık veriyordu.</p>

      <p class="calibre2">Drizzt onunla sonsuza dek dövüşebilirdi, karşısında Entreri varken asla yorulmazdı. Fakat tam o sırada baldırında bir batma ve yanma hissetti. Sonra bacağından vücuduna yayılan bir uyuşma geldi.</p>

      <p class="calibre2">Birkaç saniye içinde reflekslerinin yavaşlamakta olduğunu hissetti. Gerçeği haykırmak, Entreri'nin zafer anını bozmak istedi. Zira Drizzt'i dürüst bir dövüşte yenmek isteyen kiralık katil, gizli müttefiklerin zehirli oklarıyla kazanılan bir savaştan memnun olmazdı.</p>

      <p class="calibre2">Parıltı'nın uç kısmı yere doğru indi ve Drizzt tehlikeli bir şekilde saldırıya açık olduğunu farketti.</p>

      <p class="calibre2">Fakat yere ilk önce aynı şekilde zehirlenmiş olan Entreri düştü. Drizzt kara suretlerin alçak giriş kısmından içeri süzüldüğünü farketti ve kendisi de yere devrilmeden önce kiralık katilin kafasına bir darbe indirecek kadar zamanının olup olmadığını merak etti.</p>

      <p class="calibre2">Kılıçlarından önce birinin, sonra diğerinin gürültüyle taş zemine düştüğünü duydu, ama onları düşürdüğünün farkında değildi. Sonra o da yere devrildi. Gözleri kapanmıştı, bilinci bu felaketin büyüklüğünü kavramaya, kendisi ve dostları için bundan çıkacak sonuçları düşünmeye çalışıyordu.</p>

      <p class="calibre2">Aklında dönen düşünceler, duyduğu son sözlerle yatışmadı. Bu sözler, çok eskiden tanıdığı bir ses tarafından Drow dilinde söylenmişti.</p>

      <p class="calibre2">'"İyi uykular, benim kayıp kardeşim."</p>

      <p class="calibre2">Hayatımda ne tehlikeli yollarda dolaştım; şu ayaklar ne engebeli patikalarda yürüdü. Önce anayurdumda, sonra Karanhkaltı'nda, derken yüzeyde, Kuzey Diyarında ve dostlarımın izlediği yollarda.</p>

      <p class="calibre2">Hayretler içinde kalıyorum— şu koca dünyanın her bir köşesi, başkalarına kendi yollarını çizmelerine izin veremeyecek kadar bencil kimselerle mi dolu? Yanlış olarak saydıkları şeyler için kendilerini insanları takip edip intikam almak zorunda hissedecek kadar nefretle dolu kimseler var, hatta o yanlışlar o kimselerin haddini aşan kötülüklerine karşı bir savunmadan başka birşey olmasa bile.</p>

      <p class="calibre2">Artemis Entreri'yi Calimport'da bırakmıştım. Onu orada hem fiziki olarak, hem de intikam isteğimi hakkıyla tatmin etmiş bir şekilde bırakmıştım. Yollarımız kesişmiş ve her ikimizin de iyiliği için ayrılmıştı. Entreri'nin beni takip edip bulmak için incinmiş gururunu onarmaktan başka hiçbir çıkan, hiçbir kazancı yoktu.</p>

      <p class="calibre2">Ne kadar da ahmak biri.</p>

      <p class="calibre2">Vücudunu mükemmelliğe eriştirmiş, dövüş becerilerini şimdiye kadar gördüğüm herkesten daha fazla geliştirmeyi başarmış. Ama beni takip etme ihtiyacını duyması onun zayıflığını açığa vuruyor. Vücudumuzun gizemlerini keşfederken aynı zamanda ruhumuzdaki armoniyi de açığa çıkartmalıyız. Ama Artemis Entreri, bütün o fiziksel özelliklere rağmen ruhunun söyleyebileceği şarkıları asla bilemeyecek. Her zaman için başkalarının armonilerini kıskançlık içinde dinleyecek ve üstünlüğünü tehdit eden herşeyi yok etme düşüncesiyle gözü dönmüş bir şekilde yaşayacak.</p>

      <p class="calibre2">Benim halkıma çok benziyor, tabii~~envai çeşit ırktan karşılaştığım diğer kimselere de; güç mevkileri aslında düşman olmayan düşmanlara savaş açabilme yeteneğine dayanan barbar reislerine; hazinelerinin yalnızca küçük bir kısmını paylaşarak etrafındaki kimselerin hayatlarını daha iyiye götürebilecek, bunun karşılığında içlerini kemiren paranoyalarım ve askerî savunmalarını bir kenara bırakabilecekken akla hayale gelmeyecek kadar çok hazine istifleyen cüce krallarına; elf olmayan diğer bütün ırkların sorunlarını görmezden gelen ve 'zayıf ırkların' onları bir şekilde haketmiş olduğunu düşünen kibirli elflere...</p>

      <p class="calibre2">Ben bunun gibi kimselerden kaçtım, bunun gibi kimseleri geride bıraktım ve gezdiğim her ülkede onlar hakkında sayısız hikaye duydum. Ve onlara karşı savaşmam gerektiğini biliyorum. Kılıcımla ya da ardımda bir orduyla değil tabii, kalbimde doğru olarak bildiğim armoninin yoluna sadık kalarak.</p>

      <p class="calibre2">Tanrılara şükürler olsun ki yalnız değilim. Bruenor tahtını geri kazandığından beri komşu halklar onun Mithril Salonundan çıkan cüce hazinelerinin bu civarları zenginleştireceğine dair verdiği sözlere karşı umut beslemeye başladılar. Cattibrie 'in prensiplerine olan bağlılığının benimkinden aşağı kalır yanı yok. Wıılfgar ise savaşçı halkına dostluk, uyum içinde yaşamanın daha iyi olduğunu gösterdi.</p>

      <p class="calibre2"><span class="none3">Onlar benim zırhım, dünyanın ve benim başımıza geleceklere dair sıkı sıkıya tutunduğum umudum. Ve Entreri gibi kayıp düşmanların yollan yeniden benimkiyle kesiştiği zaman ise, hem kanıyla hem ruhuyla benim soyumdan olan Zaknafein'i hatırlıyorum. Montolio'yu hatırlıyor ve gerçeği bilen başka kimselerin de olduğunu, ben ölsem bile ideallerimin benimle birlikte yok olup gitmeyeceğini düşünerek cesaret buluyorum. Tanıdığım dostlar, tanıştığım şerefli kimseler sayesinde artık kendimi nadir görülen bir davanın yalnız savaşçısı gibi hissetmiyorum. Ben öldüğüm zaman, hayatta kalması önemli olan şeylerin yaşamaya devam edeceğini biliyorum.</span></p>

      <p class="calibre2"><span class="none3">Bu benim mirasım; tanrılara şükürler olsun ki yalnız değilim.</span></p>
    </div>

    <div class="s2">
      <p class="calibre2"><span class="none3">—Drizzt Do'Urden</span></p>
    </div>

    <h1 id="sigil_toc_id_4">BÖLÜM 4</h1>

    <div class="s1">
      <p class="calibre2">Giysiler delicesine havada uçuşuyor, ıvır zıvırlar odanın öbür tarafındaki duvara çarpıyor, envai çeşit silah havaya fırlayıp döne döne yere düşüyor, bazıları ise Bruenor'un sırtına çarpıp sekiyordu. Belden yukarısı şahsi sandığının içine gömülmüş olan cüce onların hiçbirini hissetmiyordu. Hatta bir anlığına doğrulduğunda bir fırlatma baltası onun tek boynuzlu miğferine çarpıp miğferi yere düşürdüğü zaman homurdanmadı bile.</p>

      <p class="calibre2">"Bunun içinde!" diye inatla hırladı cüce. Yapımı tamamlanmamış bir zincir zırh neredeyse odadaki diğer kimseleri yere devirecek bir hızla omuzunun üzerinden uçtu. "Moradin adına, o lanet şey bunun içinde olmalı!"</p>

      <p class="calibre2">"Dokuz Cehennem'in hangi—" diye sormaya başladı Thibb-ledorf Pwent, ama Bruenor'un coşku dolu haykırışı onun sözünü kesti.</p>

      <p class="calibre2">"Biliyordum!" diye ilan etti kızıl sakallı cüce. Dönerek doğruldu ve darmadağın olan sandıktan uzaklaştı. Elinde altın bir zincir ucunda duran küçük, kalp şeklindeki bir klipsli kolye süsü tutuyordu.</p>

      <p class="calibre2">Cattibrie bunu hemen tanıdı. Güney Diyarına giden dostlarını bulması için, Gümüşay Hanımı Alustriel'in Bruenor'a vermiş olduğu hediyeydi bu. Bu klipsli süs içinde Drizzt'in küçük bir resmi vardı ve bu nesne Drowa odaklanmıştı. Kolyeyi taşıyan kimseye Drizzt Do'Urden'in nerede olduğuna dair genel bir bilgi veriyordu.</p>

      <p class="calibre2">"Bu bizi elfe götürecek," diye ilan etti Braener kolyeyi yukarı doğru kaldırarak.</p>

      <p class="calibre2">"Ööleyse onu bana verin, kralım," dedi Pwent, "bırakın da sizin şu garip... dostunuzu ben bulum."</p>

      <p class="calibre2">"Bunu ben de gayet iyi kullanabilirim," diye cevap olarak hırladı Bruenor, tek boynuzlu miğferini başına geri takıp bol çentikli baltasını ve altın kalkanını alırken.</p>

      <p class="calibre2">"Sen Mithril Salonunun kralısın!" diye itiraz etti Pwent. "Bilinmedik tünellerde tehlikeye atılamazsın."</p>

      <p class="calibre2">Bruenor bir cevap verme şansı bulamadan Cattibrie lafı yapıştırdı.</p>

      <p class="calibre2">"Kapa çeneni, savaş öncüsü," diye ısrar etti genç kadın. "Benim babam, Drizzt'i başı beladayken yalnız bırakacağına bütün salonları goblinlere teslim etmeyi tercih eder!"</p>

      <p class="calibre2">Cobble, kadının bu gözleminde doğru olduğunu belirtmek ve bu konuyu üstelememesi konusunda onu sessizce uyarmak için Pwent'in omuzunu kavradı (ve bunu yaparken bol çentikli zırh yüzünden bir parmağını feci şekilde kesti.)</p>

      <p class="calibre2">Bruenor zaten herhangi bir itiraz dinlemeyecekti. Koyu gözlerinde alevler yanmakta olan kızıl sakallı cüce kral, Pwent ile Wulfgar'ı tekrar iki ayrı kenara savurdu ve hışımla odadan dışarı çıktı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Drizzt Do'Urden görüntüye yavaşça, gerçeküstü bir şekilde odaklandı ve tamamen uyandığında kendisine bakmak için üzerine eğilmiş olan ablasını, Vierna'yı net bir şekilde tanıdı.</p>

      <p class="calibre2">"Mor gözler," dedi rahibe Drow dilinde.</p>

      <p class="calibre2">Tuzağa düşürülmüş olan kara elfin içini, bu sahneyi küçüklüğünde yüzlerce kez yaşamış olduğu gibi bir his kapladı.</p>

      <p class="calibre2">Vierna! Ölmüş olan Zaknafein dışında, yani ailesi arasında Drizzt'in değer vermiş olduğu tek kişi, şimdi onun karşısında duruyordu.</p>

      <p class="calibre2">Zamanında Vierna, Drizzt'in eğitmen anası olmuş, ona Drow toplumunun karanlık adetlerini öğretip onu Do'Urden Evinin bir prensi olarak yetiştirmekle görevlendirilmişti. Ama aralarından pek az şey hatırladığı o uzak geçmişteki anıları yeniden canlanan Drizzt, ama diğerlerinden farklı birşeyler olduğunu, Örümcek Vierna, bir rahibesinin cüppesi altında gizli yatan bir şefkat olduğunu...</p>

      <p class="calibre2">"Ne kadar oldu, benim kayıp kardeşim?" diye sordu Vierna, elf dilini kullanarak. "Neredeyse otuz yıl mı? Ve ne kadar hala kara elfmisin. Oysa ki başladığın ve ait olduğun yere yine de uzak olduğu kadar yakındasın."</p>

      <p class="calibre2">Drzzit'in bakışları çelik gibiydi, ama verebilecek bir cevabı özellikle de elleri arkasında bağlıyken ve küçük mağarada yoktu hele etrafta bir düzine Drow askeri varken. Entreri de oradaydı.</p>

      <p class="calibre2">Kafasına batan tüylü bir şapka takmış ve üzerine zarif göbeğini gözler önüne seren önü açık bir atlet giymiş olan garip görünüşlü bir kara elfle konuşuyordu. Büyülü maske katilin kemerine asılıydı ve Drizzt, eğer Entreri'nin Mithril'e dönmesine izin verilirse neden olabileceği zarar ziyandan korkuyordu.</p>

      <p class="calibre2">"Menzoberranzan'a girdiğinde ne düşüneceksin?" diye sordu Vierna. Bu soru yine sadece alay maksatlı olsa bile Drizzt'in gözlerini yeniden rahibeye çevirmesini sağladı.</p>

      <p class="calibre2">"Bütün mahkumlar ne düşünürse onu," diye yanıtladı Drizzt. "Ve iblis Malice'in önüne çıkartıldığımda-"</p>

      <p class="calibre2">"Matron Malice!" diye hırladı Vierna.</p>

      <p class="calibre2">"Malice," diye tekrarladı Drizzt meydan okurcasına. Vierna yüzüne sert bir tokat indirdi. Birkaç kara elf bu hadiseye bakıp onun yüzünden kafalarını çevirdikten sonra sessizce gülüştüler ve kendi işlerine geri döndüler.</p>

      <p class="calibre2">Vierna da kahkahayı bastı uzunca ve çılgınlar gibi güldü. Kafasını arkaya doğru attı, dalgalı beyaz saçları geriye doğru savruldu. Kafasını çevirip sessizce ona baktı, bu aşırı tepkiyi doğuracak ne olduğu hakkında hiçbir fikri yoktu.</p>

      <p class="calibre2">"Matron Malice öldü, seni ahmak!" dedi Vierna aniden, bir yılan gibi ileri atıp Drizzt'in suratından bir milim öteye gelerek baktı. Ne cevap vereceğini bilemedi. Az önce annesinin ölüm haberini almıştı ve bu bilginin onu nasıl etkilemesi gerektiği hakkında en ufak bir fikri yoktu. Uzaktan uzağa bir hüzün hissetti ama. Bu hüznun sebebinin Malice Do'Urden'i kaybı değil de hiçbir zaman gerçek bir anneye sahip olmamasından kaynaklandığını biliyordu. Bu haberi hazmetmeye çalışarak arkasına yaslanan Drizzt bir sakinlik, biraz olsun hüzün getirmeyen bir kabullenme hissetti. Malice onun fiziksel olarak ebeveyniydi, ama asla annesi olmamıştı. Ve Drizzt Do'Urden'e göre onun ölümü kötü birşey değildi.</p>

      <p class="calibre2">"Sen bilmiyorsun bile, değil mi?" diye güldü Vierna. ''Ne kadar da uzun bir süredir aramızda yoksun, kayıp kişi!"</p>

      <p class="calibre2">Drizzt merakla başını yana eğdi. Bunun daha ötesinde, hatta bundan daha büyük bir haberin gelmekte olduğundan şüpheleniyordu.</p>

      <p class="calibre2">"Senin davranışların yüzünden Do'Urden Evi yok edildi ve sen bunu bilmiyorsun bile!" diye isterik bir şekilde güldü Vierna.</p>

      <p class="calibre2">"Yok mu edildi?" diye sordu Drizzt. Şaşırmıştı, ama bu sefer de pek ilgilenmiyordu. Aslında, kaçak Drow kendi evi hakkında Menzoberranzan'daki diğer evler konusunda hissettiğinden farklı birşeyler hissetmiyordu. Aslında, Drizzt hiçbir şey hissetmiyordu.</p>

      <p class="calibre2">"Matron Malice seni bulmakla görevlendirilmişti," diye açıkladı Vierna. "O bunu yapamayınca, yani sen onun elinden kaçınca, Lloth'un takdirini de elinden kaçırdı."</p>

      <p class="calibre2">"Aman ne yazık," diye söze karıştı Drizzt, iğnelemeyle dolu bir ses tonuyla. Vierna ona yine ve daha sert bir şekilde vurdu. Ama Drizzt sabır dolu disiplinine sıkıca tutundu ve gözünü dahi kırpmadı.</p>

      <p class="calibre2">Vierna hızla arkasını döndü, narin ama aldatıcı bir şekilde güçlü olan ellerini yumruk yaptı ve zorlukla nefes aldı.</p>

      <p class="calibre2">"Yok edildi," dedi yine, aniden bariz bir şekilde acı duyarak, "Örümcek Kraliçe'nin iradesiyle alaşağı edildi. Hepsi senin yüzünden öldü," diye haykırdı, Drizzt'e doğru hızla dönüp suçlayıcı bir şekilde parmağını uzatarak. "Ablaların Briza ile Maya ve annen. Bütün ev, Drizzt Do'Urden, hepsi senin yüzünden öldü!"</p>

      <p class="calibre2">Drizzt dışarıya hiçbir şey yansıtmadı. Bu, Vierna'nın ona verdiği inanılmaz haberler konusunda hiçbir şey hissetmemesinin mükemmel bir yansımasıydı aslında. "Peki ya kardeşimize ne oldu?" diye sordu. Dinin'in epey hakettiği ölümüne duyduğu samimi bir meraktan çok, şimdiki akıncı Drow birliği hakkında bilgi toplamak için.</p>

      <p class="calibre2">"Neden ki. Drizzt," dedi Vierna, bariz bir şekilde şaşırmış gibi yaparak, "onunla karşılaştın ya. Neredeyse bacaklarından birisini kesip kopartıyordun."</p>

      <p class="calibre2">Bu kez Drizzt'in şaşkınlığı gerçekti— ancak sadece Vierna sözünü bitirene kadar sürdü.</p>

      <p class="calibre2">"Sekiz bacağından birisini."</p>

      <p class="calibre2">Drizzt yüzünü ifadesiz tutmayı yine başardı. Ama Dinin'in bir dridera dönüştürülmüş olduğu konusundaki afallatıcı haber ona bir sürpriz olmuştu.</p>

      <p class="calibre2">"Yine suçlu sensin!" diye hırladı Vierna ve onu biraz inceledi. Drizzt hiçbir tepki vermedikçe, Vierna'nın gülümsemesi yavaş yavaş soldu.</p>

      <p class="calibre2">"Zaknafein senin için öldü!" diye aniden haykırdı Vierna. Drizzt, rahibenin bunu sadece kendisinden bir tepki almak için söylemiş olduğunu bildiği halde bu sefer kendisini tutamadı.</p>

      <p class="calibre2">"Hayır!" diye haykırdı hiddetle, ileri doğru hamle yapıp oturduğu yere kolayca geri itilerek.</p>

      <p class="calibre2">Drizzt'in zayıf noktasını bulduğunu bilen Vierna şeytanca gülümsedi.</p>

      <p class="calibre2">"Eğer Drizzt Do'Urden'in günahları olmasaydı, Zaknafein hâlâ yaşıyor olurdu," diye damarına bastı. "Do'Urden Evi en büyük görkemini yaşardı ve Matron Malice de yönetici konseye dahil olurdu."</p>

      <p class="calibre2">"Günahlar?" diye laf yapıştırdı Drizzt, kaybettiği babasının acı dolu anılarıyla savaştıktan sonra konuşmaya cesaret bularak. "Görkemler?" diye sordu. "İkisini birbirine karıştırıyorsun."</p>

      <p class="calibre2">Vierna'nın eli yeniden vuracakmış gibi yükseldi, ama Drizzt ürküp geri çekilmeyince gerisin geriye aşağı indi.</p>

      <p class="calibre2">"O sefil tanrıçanız adına, Drow dünyasının şeytanlığından haz duyuyorsunuz," diye devam etti boyun eğmez Drizzt. "Zaknafein yanlış idealler peşinde koşmanız yüzünden öldü... hayır katledildi. Suçu kabul etmem için beni ikna edemezsin. Yoksa kurban töreni hançerini tutan Vierna mıydı?"</p>

      <p class="calibre2">Rahibe patlamanın eşiğindeymiş gibiydi. Gözleri alev alev parlıyordu ve yüzü de Drizzt'in ısı algılayan gözlerine ateşler içinde gibi görünüyordu.</p>

      <p class="calibre2">"O senin de babandı," dedi Drizzt ona ve Vierna hiddetini kontrol etme çabasına rağmen yüzünü buruşturdu. Bu gerçekten de doğruydu. Zaknafein, Malice ile iki, sadece iki tane çocuk yapmıştı.</p>

      <p class="calibre2">"Ama bu senin umurunda değildir," diye mantık yürüttü Drizzt çabucak. "Ne de olsa Zaknafein sadece bir erkekti ve erkekler Drow dünyasında önemli değildir.</p>

      <p class="calibre2">"Ama yine de o senin babandı," diye eklemeden edemedi Drizzt. "Ve o sana senin itiraf edeceğinden de fazlasını verdi."</p>

      <p class="calibre2">"Sessizlik!" diye hırladı Vierna, sıktığı dişleri arasından. Hızla birkaç tokat daha attı. Drizzt suratından aşağı süzülen kanının sıcaklığını hissedebiliyordu.</p>

      <p class="calibre2">Vierna'yı ve onun dönüşmüş olduğu canavarı düşünmekte olan Drizzt biraz sessiz kaldı. Şimdi daha çok Briza'ya, Drizzt'in en yaşlı ve en acımasız ablasına benziyordu. Örümcek Kraliçe'nin her zaman teşvik etmeye hazır olduğu deliliğin içine düşmüştü. Genç Drizzt'e gizliden gizliye merhamet göstermiş olan Vierna nerelerdeydi? Tıpkı Zaknafein gibi, Drowların karanlık adetlerine uyan, ama Lloth'un sunduklarını asla tamamen kabul etmemiş olan Vierna nerelerdeydi?</p>

      <p class="calibre2">Zaknafein'in kızı nerelerdeydi?</p>

      <p class="calibre2">'Ölmüş ve gömülmüş,' diye karar verdi Drizzt, o hiddetten kıpkızıl olmuş yüze bakarken. 'Drowların karanlık dünyasındaki herşeyi bozup mahveden o yalanların ve boş vaatlerin altında gömülüp gitmiş.'</p>

      <p class="calibre2">"Seni günahından kurtaracağım," dedi Vierna. Tekrar sakinleşmişti ve zarif, güzel yüzündeki ısı yavaş yavaş azalmıştı.</p>

      <p class="calibre2">''Senden çok daha kötüleri bunu denedi," diye yanıtladı Drizzt, kadının amacını yanlış anlayarak. Vierna'nın kahkahası, Drizzt'in yaptığı çıkarımda hatalı olduğunu anladığını gösteriyordu.</p>

      <p class="calibre2">"Seni Lloth'a vereceğim," diye açıkladı rahibe. "Ve bunun karşılığında hırslı Matron Malice'in bile umduğundan daha büyük bir güç elde edeceğim. Sevinmelisin, kayıp kardeşim. Ve bil ki, sen Do'Urden Evine eskiden hiç görmediği derecede prestij ve güç kazandıracaksın."</p>

      <p class="calibre2">"Solup gidecek bir güç," diye sakince yanıtladı Drizzt ve onun ses tonu Vierna'yı doğru sözlerden daha fazla kızdırdı. "Evi başka bir tepeye çıkartacak bir güç. Tabii Lloth'un takdirini kazanan başka bir ev Do'Urden Evini bir kez daha aşağı itsin diye."</p>

      <p class="calibre2">Vierna'nın gülümsemesi genişledi.</p>

      <p class="calibre2">"Bunu inkar edemiyorsun," diye ona doğru hırladı Drizzt. Ama bu söz düellosunda bocalayan, mantığı kulağına ne kadar doğru gelse bile yetersiz hisseden de kendisiydi. "Menzoberran-zan'da Örümcek Kraliçe'nin en son kaprisinin ötesinde bir süreklilik bir devamlılık yoktur."</p>

      <p class="calibre2">"İyi, benim kayıp kardeşim," diye mırıldandı Vierna.</p>

      <p class="calibre2">"Lloth lanet iblisin teki!"</p>

      <p class="calibre2">Vierna başını salladı. "Kafirliğin artık bana zarar veremez," diye açıkladı rahibe, ölümcül derecede sakin bir tonlamayla, ''zira artık benim maiyetimden değilsin. Lloth'un kurban edilmeye uygun olarak belirlediği evsiz bir hayduttan başka birşey değilsin."</p>

      <p class="calibre2">Sonra da, "Öyleyse Örümcek Kralice'ye hakaretler yağdırmayı sürdür," diye devam etti Vierna. "Lloth'a bu kurbanın ne kadar da uygun olacağını göster! Ne kadar ironik, çünkü eğer pişman olsaydın ve ırkının gerçeklerine geri dönseydin, o zaman beni mağlup etmiş olacaktın."</p>

      <p class="calibre2">Bu beklenmedik buluşmanın derinliğini tam anlamıyla kavrayana kadar sessizliğini koruması gerektiğini anlayan Drizzt dudağını ısırdı.</p>

      <p class="calibre2">"Anlayamıyor musun?" diye sordu Vierna ona. "Merhametli Lloth seni ve becerikli kılıcını affedecekti ve ben kurbanımı veremeyecektim. Böylece tıpkı senin gibi bir toplum dışı, evsiz bir haydut olarak yaşayacaktım."</p>

      <p class="calibre2">"Bunu bana söylemekten korkmuyor musun?" diye sordu ona alaycı bir şekilde.</p>

      <p class="calibre2">Vierna kaçak kardeşini, onun inandığından çok daha iyi tanıyordu. "Pişman olmayacaksın, ahmak ve onurlu Drizzt Do'Urden," diye yanıtladı. "Hayatını kurtarmak için bile olsa böyle bir yalan söylemeyecek, Örümcek Kralice'ye sadakat yemini etmeyeceksin. Bu kadar çok değer verdiğin o idealler ne kadar da gereksiz şeyler!"</p>

      <p class="calibre2">Vierna onu bir kez daha tokatladı -Drizzt bunun için belirli bir sebep görememişti- ve hızla dönüp uzaklaştı. Kadının silueti, koruyucu rahibe cüppesi sayesinde bulanıklaştı. Bu görüntü Drizzt'e oldukça uygun geliyordu. Ablasının gerçek özellikleri, baştan çıkarıcı Örümcek Kraliçe'nin elbiseleri altında gizli olmalıydı.</p>

      <p class="calibre2">Entreri ile muhabbet etmekte olan o garip görünüşlü Drow, yüksek konçlu çizmeleri zeminde yüksek bir sesle tıkırdayarak Drizzt'e doğru yaklaştı. Drizzt'e neredeyse acıma dolu bir bakış attı ve omuz silkti.</p>

      <p class="calibre2">"Ne yazık," diye belirtti, ışıldayan Parıltı'yı rengarenk pelerininin altından çekip çıkartırken.</p>

      <p class="calibre2">"Ne yazık," dedi yine ve yürüyüp uzaklaştı. Fakat bu sefer çizmeleri ufacık bir tıpırtı dahi çıkartmadı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Kralları hiç beklenmedik bir şekilde, peşinde kızı, Wulfgar, Cobble ve tanımadıkları garip zırhlı bir cüceyle birlikte odaya dalınca, muhafızlar hızla ve dimdik bir şekilde hazırol duruşuna geçtiler.</p>

      <p class="calibre2">''Drowdan haber aldınız mı?" diye muhafızlara sordu Bruenor. Cüce kral, konuştuğu sırada dosdoğru taş kapıya ilerledi ve ağır demir sürgüye uzandı.</p>

      <p class="calibre2">Muhafızların sessizliği Bruenor'a bilmek istediği herşeyi açıklıyordu. "General Dagna'yı bul," diye talimat verdi muhafızlardan birine. "Ona bir savaş birliği toplamasını ve yeni tünellere inmesini söyle!"</p>

      <p class="calibre2">Cüce muhafız itaatkar bir şekilde harekete geçti ve son sürat uzaklaştı.</p>

      <p class="calibre2">Sürgü taş zemine 'güm' diye çarptığında Bruenor'un dört yol arkadaşı onun yanına geldiler. Wulfgar ile Cobble'ın elinde yanan meşaleler vardı.</p>

      <p class="calibre2">"Drowun parolası, önce üç sonra iki," diye Bruenor'a açıkladı odada kalan muhafız.</p>

      <p class="calibre2">"Önce üç sonra iki," diye yanıtladı Bruenor ve karanlığın içine yürüyüp kaybolarak diğerlerinin (özellikle de hâlâ Mithril Salonunun kralının buraya inmesinin iyi birşey olmadığını düşünen Thibbledorf'un dahi) kendisine yetişmek için peşinden koşturmalarını sağladı.</p>

      <p class="calibre2">Taş kapı kapandığında Cobble ve hatta sert Thibbledorf bile dönüp baktılar ve yüzlerini buruşturdular. Bu sırada, kayıp dostları için duydukları korkuyla kafalarını önlerine eğmiş olan diğer üçü, kapının sesini bile duymadı.</p>

      <h1>BÖLÜM 5</h1>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">-12-</span></p>
    </div>

    <div class="s1">
      <p class="calibre2">"Kan," diye sertçe mırıldandı Cattibrie, elinde bir meşaleyle, küçük bir mağaranın girişine yakın bir koridordaki damlacıkları incelemek için eğildiğinde.</p>

      <p class="calibre2">"Goblin savaşından kalmış olabilir," dedi Bruenor umutla, ama Cattibrie başını sağa sola salladı.</p>

      <p class="calibre2">"Hâlâ yaş," diye yanıtladı. "Goblin savaşından kalan kanlar şimdiye kadar çoktan kurumuştur."</p>

      <p class="calibre2">"O zaman belki de gördüğümüz o sürüngenlerdendir," diye mantık yürüttü Bruenor, "hani şu goblin cesetlerini didikleyenler."</p>

      <p class="calibre2">Cattibrie hâlâ ikna olmamıştı. Meşaleyi kendisinden biraz uzaklaştırıp yere doğru sinerek yan mağaranın kısa giriş koridoruna çıktı. Wulfgar paldır küldür arkasından geldi ve koridor genişler genişlemez kızı itip geçerek savunmacı bir tavırla Cattibrie'ın önüne dikildi.</p>

      <p class="calibre2">Barbarın bu hareketi Cattibrie'ın pek hoşuna gitmemişti. Belki de Wulfgar'ın açısından bakılırsa o sadece ihtiyatlı davranmış, savaşa hazır olan vücudunu, elinde meşale tutan ve yere bakmakta olan birinin önüne siper etmişti. Ama Cattibrie o olasılığın doğruluğundan şüpheliydi. Wulfgar'ın bu kadar acilen gelmesinin sebebinin kendisinin öncülük ediyor olması, barbarın onu korumaya ve onunla muhtemel tehlikelerin arasına girmeye ihtiyaç duyması olduğunu hissediyordu. Gururlu ve muktedir Cattibrie, bu davranış karşısında gururu okşanmıştan çok hakarete uğramış gibiydi.</p>

      <p class="calibre2">Ve kaygılıydı. Zira eğer Wulfgar onun güvenliği konusunda bu kadar korku dolu olursa gayet kolayca bir taktik hatası yapabilirdi. Yol arkadaşları, hepsi grup içinde kendine has bir yer bulabildikleri için, hepsi bir diğerinin yeteneklerini destekleyen bir rol üstlendiği için bir sürü tehlikeyi beraber atlatmayı başarmışlardı. Cattibrie bu uyumun bozulmasının sonucunun ölümcül olabileceğini kesin bir şekilde anlıyordu.</p>

      <p class="calibre2">Cattibrie, Wulfgar'ı iterek ve kendisini durdurmaya çalıştığında barbarın kolunu kenara savurarak geçti. Barbar ona dik dik baktı ve kız da boyun eğmez bir bakışla çabucak cevap verdi.</p>

      <p class="calibre2">"Orada ne buldunuz?" diye Bruenor'un sesi geldi ve az sonra patlayacak tartışmayı engelledi. Cattibrie arkasını dönüp baktığında, babasının karanlık siluetinin alçak giriş kısmında yere sinmiş olduğunu gördü. Yanlarında diğer meşale olan Cobble ve Pwent ise onun ardındaki koridordaydı.</p>

      <p class="calibre2">"Boş," diye sertçe yanıtladı Wulfgar ve gitmek üzere döndü.</p>

      <p class="calibre2">Cattibrie yere eğilmiş bir şekilde etrafı kolaçan etmeye devam etti. Bunu gerçek bir araştırma yapmak istediği kadar, barbarın yanılmış olduğunu kanıtlamak için de yapıyordu.</p>

      <p class="calibre2">"Boş değil," diye düzeltti birkaç saniye sonra. Kızın kibirli ses tonu Wulfgar'ın geri dönmesine ve Bruenor'un da mağaraya girmesine sebep oldu.</p>

      <p class="calibre2">İkisi Cattibrie'ın yanında durdular, kız ise yerdeki küçük bir nesneye doğru eğilmişti: bu bir arbalet okuydu, ama Bruenor'un savaşçılarının taşıdığı arbalet yayları, ya da dostların gördüğü herhangi bir silah için oldukça küçüktü. Bruenor tombul parmaklarıyla onu yerden kaldırdı, gözüne doğru yaklaştırdı ve yakından inceledi.</p>

      <p class="calibre2">"Bu tünellerde piksiler mi var?" diye sordu, daha çok ağaçlıklı alanlarda görülen minicik ama acımasız perileri kastederek.</p>

      <p class="calibre2">"Bir çeşit—" diye başladı Wulfgar.</p>

      <p class="calibre2">"Drow," diye söze karıştı Cattibrie. Wulfgar ve Bruenor ona doğru döndü. Sözü kesildiği için VVultgar'ın gözleri hiddetle parladı, ama bu hiddet, Cattibrie'ın az önce ilan ettiği şeyin ağırlığını anlayana kadar sürdü.</p>

      <p class="calibre2">"Elfin buna uyacak bir yayı mı vardı?" diye şaşırdı Bruenor.</p>

      <p class="calibre2">"Drizzt değil." diye düzeltti Cattibrie sertçe, "başka Drow."</p>

      <p class="calibre2">Wulfgar ile Bruenor bariz bir şüpheyle yüzlerini buruşturdu, ama Cattibrie yaptığı tahminden emindi. Geçmişte, Buzyeli Vadisindeki Kelvin Yığınının boş eteklerinde, Drizzt ona anayurdunu, kara elf ırkının hatırı sayılır başarılarını ve ilginç icatlarını birçok kez anlatmıştı. Bu icatlar arasında kara elflerin en çok sevdiği silah ise oklarının ucu genellikle zehirli olan ve el tabancası şeklindeki arbalet yaylarıydı.</p>

      <p class="calibre2">Wulfgar ile Bruenor birbirilerine baktılar. İkisi de bir diğerinin Cattî-brie'ın ciddi iddialarını çürütecek mantıklı bir açıklama bulmasını umuyordu. Bruenor sadece omuz silkti, oku ceplerinden bir yere tıkıştırdı ve dışarıdaki koridora doğru ilerledi. Wulfgar, yüzü endişeyle kıpkırmızı olmuş bir halde Cattibrie'a baktı.</p>

      <p class="calibre2">İkisi de konuşmadı— konuşmaları gerekmiyordu. Zira yağmacı kara elflerin dehşet dolu hikayelerini ikisi de gayet iyi biliyordu. Eğer Cattibrie'ın tahmini doğruysa, yani eğer Drow elfleri Mithril Salonuna geldiyse bunun sonuçları hakikaten de ağır olurdu.</p>

      <p class="calibre2">Fakat Wulfgar'ın yüz ifadesinde Cattibrie'ın sinirini bozan başka birşey daha vardı: genç kadının hepsinin başını belaya sokacağına inanmaya başladığı sahiplenme dolu bir koruma güdüsüydü bu. Koca adamı itip geçti, eğildi ve mağaradan dışarı çıkarak Wulfgar'ı iç karmaşasıyla başbaşa bıraktı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Kervan, yavaş ama düzgün bir şekilde tüneller arasında ilerlerken geçit koridorları daha doğal bir hal almaya başlamıştı. Zırhı hâlâ Drizzt'in üzerindeydi, ama silahları elinden alınmış ve elleri, bileklerini ne kadar bükmeyi basarsa da azıcık dahi gevşemeyen büyülü bir iple arkasından sıkıca bağlanmıştı.</p>

      <p class="calibre2">Sekiz bacağı taş zeminde tıkırdayan Dinin başı çekiyordu, Vierna ile Jarlaxle ise onun az gerisindeydi. Yirmi kişilik Drow grubunda birçok kara elf onların arkasında sıra oluşturmuştu ve buna Drizzt'i kollamakla görevli iki Drow da dahildi. Kanatlardan gelen ve sayıca daha büyük olan Baenre Evi askerleriyle bir defa karşılaşmışlardı. Jarlaxle alçak sesle bazı emirler vermiş ve diğer Drow birliği gölgeler içinde adeta eriyip gitmişti.</p>

      <p class="calibre2">İşte Drizzt, Mithril Salonuna yapılan bu akının ne derecede önemli olduğunu o zaman anlamıştı. Onun saydığına göre, Menzoberranzan'dan yukarıya kırk ila altmış arası Drow askeri gelmişti. Bu da hakikaten çetin bir akıncı grubu demekti.</p>

      <p class="calibre2">Ve bütün bunlar onun için yapılmıştı.</p>

      <p class="calibre2">'Peki ya, Entreri?' diye merak etti Drizzt. 'Kiralık katil bu işe kendisini nasıl uydurdu?' Kara elflerle çok iyi uyuşmuşa benziyordu. Onlara benzer bir beden yapısına ve mizaca sahip olan kiralık katil. Drow saflarıyla birlikte rahatça ve hiç göze batmadan ilerliyordu.</p>

      <p class="calibre2">'Çok iyi,' diye düşündü Drizzt.</p>

      <p class="calibre2">Entreri, kafası sıfır numara tıraşlı paralı asker ve Vierna ile biraz zaman geçirdikten sonra saftan safa atlayarak geriye doğru gelmiş ve sonunda en nefret ettiği düşmanının yanına varmıştı.</p>

      <p class="calibre2">"Selamlar," dedi alayla, en sonunda Drizzt'in yanında yürümeye başladığında. İnsanın iki kara elf muhafıza attığı bir bakış, onların saygılı bir şekilde uzaklaşmalarını sağladı.</p>

      <p class="calibre2">Drizzt, ipucu arayarak kiralık katili bir anlığına yakından inceledikten sonra manalı bir şekilde kafasını çevirdi.</p>

      <p class="calibre2">"Ne?" diye ısrar etti Entreri, inatçı Drowun omuzunu kavrayıp onu kendisine doğru çevirerek. Drizzt, iki yanından gelen Drowların, özellikle de Vierna'nın kendisine endişeyle bakmasını sağlayarak aniden durdu. Fakat üzerindeki ilgiden hiç hoşlanmayarak derhal tekrar yürümeye başladı. Yavaş yavaş diğer kara elfler de rahatça onun etrafını sarmış bir halde ilerlemeye devam etti.</p>

      <p class="calibre2">"Anlamıyorum," diye pek düşünmeden belirtti Drizzt Ent-reri'ye. "Maske ile Regis senin elindeydi ve beni nerede bulabileceğini biliyordun. Öyleyse neden Vierna ve çetesiyle ittifak yaptın?"</p>

      <p class="calibre2">"Seçim yapma hakkının bende olduğunu sanıyorsun," diye yanıtladı Entreri. "Beni ablan buldu— onu ben aramadım."</p>

      <p class="calibre2">"Öyleyse sen de bir tutsaksın," diye mantık yürüttü Drizzt.</p>

      <p class="calibre2">"Hiç de bile," diye yanıtladı Entreri tereddüt dahi etmeden ve konuşurken kıkırdayarak. "İlk cümlende doğru söylemiştin. Ben bir müttefikim."</p>

      <p class="calibre2">"Benim halkım sözkonusu olduğunda bu ikisi aynı şey demektir."</p>

      <p class="calibre2">Entreri yine kıkırdadı, görünüşe göre Drizzt'in ona attığı yemi görmüştü. Drizzt, kiralık katilin kahkahasındaki içtenlik sebebiyle yüzünü buruşturdu. Çünkü tam o anda düşmanları arasındaki bağın, yani çarpıtıp kendi çıkarına kullanabileceğini çaresiz bir şekilde umduğu bağın sağlam olduğunu farketti.</p>

      <p class="calibre2">"Aslında ben Jarlaxle ile muhatabım," diye açıkladı kiralık katil, "senin dengesiz ablanla değil. Jarlaxle ile, yani faydacı ve fırsatçı paralı askerle. Onu anlıyorum. Biz birbirimize çok benziyoruz!"</p>

      <p class="calibre2">"Sana ihtiyaçları kalmadığında— ' diye meşum bir sesle konuşmaya başladı Drizzt.</p>

      <p class="calibre2">"Ama bana ihtiyaçları var ve olmaya devam edecek!" diye sözünü kesti Entreri. "Fırsatçı Jarlaxle," diye tekrarladı yüksek sesle. Bununla birlikte, yüzey dünyasının Ortak Lisanını görünüşe göre iyi bilen paralı askerden takdir dolu bir onaylama geldi. "Jarlaxle beni öldürmekle ne kazanç sağlayacak? Ben yüzey dünyası ile arasında değerli bir bağım, değil mi? Egzotik Calimport'da bir hırsızlar loncasının başkanıyım. Bu da gelecekte fayda sağlayabilecek bir müttefik demektir. Hayatım boyunca Jarlaxle gibilerle Kılıç Sahilinde uzanan bir düzine şehrin lonca başkanlarıyla iş yaptım."</p>

      <p class="calibre2">''Drowlar sadece zevk için öldürmeleriyle tanınır," diye itiraz etti Drizzt. Tutunduğu tek ve gevşek ipi çabucak bırakmaya gönüllü değildi.</p>

      <p class="calibre2">"Kabul," diye yanıtladı Entreri, "ama öldürmedikleri zaman kâr edeceklerse öldürmezler. Buna faydacılık denir. Bu ittifakı sarsamayacaksın, lanetlenmiş Drizzt. Gördüğün gibi senin kaçınılmaz sonunu getirecek karşılıklı bir çıkar ilişkisi bu."</p>

      <p class="calibre2">Drizzt bu bilgiyi hazmetmek, böyle hain bireyler her ne amaçla bir araya gelirse gelsin mevcut ve muhtemel olan o sarsılmaz kurtuluş ipini tekrar yakalayabilmek için uzun bir süre duraksadı.</p>

      <p class="calibre2">"Karşılıklı çıkar değil," dedi sessizce, Entreri'nin kendisine merakla baktığını farkederek.</p>

      <p class="calibre2">"Açıkla," diye emretti Entreri, uzun bir sessizlik anından sonra.</p>

      <p class="calibre2">"Benim peşimden neden geldiğini biliyorum," diye konuştu Drizzt. "Sadece beni öldürtmek için değil, beni kendin öldürmek için. Ve sadece beni öldürmek için de değil, beni adil bir dövüşte mağlup etmek için. Şimdi bu tünellerde, beni basitçe kurban etmek isteyen Vierna'nın yanındayken bu ihtimal daha az muhtemel gibi görünüyor."</p>

      <p class="calibre2">"Herşeyini kaybetmiş olsan bile boyun eğmiyorsun," diye belirtti Entreri, sesindeki üstün tonlamayla o kurtuluş ipini bir kez daha Drizzt'in elinden çekip alarak. "Seni dövüşte mağlup edeceğim— anlaşmamız böyle. Buradan pek uzak olmayan bir mağarada senin halkınla ben yollarımızı ayıracağız. Tabii seninle aramızdaki rekabete bir son verdikten sonra,"</p>

      <p class="calibre2">"Vierna beni öldürmene izin vermez," diye karşılık verdi Drizzt.</p>

      <p class="calibre2">"Ama seni mağlup etmeme izin verir," diye yanıtladı Entreri. "O da bunu istiyor, senin tamamen aşağılandığını görmeyi arzuluyor. Aramızdaki meseleyi hallettikten sonra seni Lloth'a verecek... benim hayır duamla tabii.</p>

      <p class="calibre2">"Şimdi gel bakalım, dostum," diye mırıldandı Entreri. Drizzt'den hiçbir cevap çıkmadığını, Drowun yüzünün alışılmadık bir şekilde somurtkan olduğunu görünce.</p>

      <p class="calibre2">"Ben senin dostun değilim," diye hırladı Drizzt.</p>

      <p class="calibre2">"Öyleyse, soydaşım," diye alay etti Entreri. Drizzt kendisine hiddetle dik dik baktığında yüzünde eksiksiz bir haz ifadesi belirdi.</p>

      <p class="calibre2">"Asla."</p>

      <p class="calibre2">"Biz dövüşüyoruz," diye açıkladı Entreri. "Savaş için amaçlarımız ne kadar farklı olsa bile, ikimiz de bu işte çok iyiyiz ve kazanmak için dövüşüyoruz. Sana benden kaçamayacağını, olduğun şeyden kaçamayacağını daha önce söylemiştim."</p>

      <p class="calibre2">Etrafı bir koridor dolusu düşmanla sanlıyken ve elleri arkasında bağlıyken Drizzt'in buna verecek bir cevabı yoktu. Entreri gerçekten de daha evvel bu iddialarda bulunmuş ve Drizzt onları çürütmüştü. Hayatı konusundaki kararları ve seçtiği yolla barışmıştı.</p>

      <p class="calibre2">Ama yine de, şeytani katilin yüzündeki bariz hazzı görmek şerefli Drowu rahatsız ediyordu. Görünüşe göre hiç açarı olmayan böyle bir durumdayken dahi Drizzt Do'Urden her ne yaparsa yapsın, Entreri'ye tatmin olma duygusunu yaşatmamaya kararlıydı.</p>

      <p class="calibre2">Birçok yan geçidin, solucan delikleri gibi kıvrıla büküle dört bir yöne uzanan ve çatallara ayrılan dönemeçlerin bulunduğu bir bölgeye geldiler. Entreri yollarını ayıracakları mağaranın yakınlarda olduğunu söylemişti ve Drizzt zamanının tükenmekte olduğunu biliyordu.</p>

      <p class="calibre2">Yere doğru dalışa geçti, bacaklarını göğsüne çekti ve yuvarlanıp tekrar ayağa kalkarken kollarını altından geçirerek ön tarafına aldı. Arkasını dönüp baktığında, her zaman için tetikte olan Entreri'nin çoktan kılıcını ve hançerini çekmiş olduğunu gördü, ama Drizzt yine de ileri atıldı. Silahsızken Drowun herhangi bir şansı yoktu. Ama Entreri'nin onu öldürmeyeceğini düşünüyor, gözü dönmüş bir şekilde arzuladığı o adil mücadeleyi, yani elde etmek için canla başla çalıştığı o anı düşüncesizce mahvedeceğini sanmıyordu.</p>

      <p class="calibre2">Tahmin ettiği gibi Entreri tereddüt etti ve Drizzt havaya zıpladı, Entreri'nin yüzüne ve göğsüne iki ayağını kullanıp tekme atarak adamın geriye doğru uçmasını sağladı ve bir saniye sonra onun tereddüt dolu savunma hattını aştı.</p>

      <p class="calibre2">Drizzt hızla ayağa kalktı ve en yakındaki yan tünelin sadece tek bir Drow muhafız tarafından önü kesilmiş olan girişine doğru koşturdu. Drizzt yine korkusuzca hücum etti. Vierna'nın kurbanını mahvedecek herkese inanılmaz işkenceler vaat ettiğini umuyordu— ki bu umudu kafasını çevirip Vierna'ya baktığında doğrulanmış oldu, zira Vierna fırlatma hançerlerine doğru elini atmış olan Jarlaxle'ı durdurmuştu.</p>

      <p class="calibre2">Girişin önündeki Drow savaşçı bir kedi kadar çevik bir hareketle Drizzt'e doğru atıldı ve silahının kabzasını savurdu. Fakat daha hızlı olan Drizzt, ellerini dosdoğru havaya kaldırdı ve bileklerini birbirine bağlayan iple diğer savaşçının elini kavrayıp kılıcını zararsız bir şekilde yukarı doğru fırlattı. Drizzt bütün vücuduyla öbür Drowa çarptı ve bunu yaparken bir dizini kaldırıp düşmanın tam göbeğinin ortasına vurdu. Savaşçı iki büklüm oldu ve kaybedecek vakti olmayan Drizzt, onu arkadan hızla gelen bir sonraki asker ile Entreri'nin ayağına takılması için kenara doğru savurarak geçti.</p>

      <p class="calibre2">Kısa bir mesafe sonra bir köşeyi dönüp bir başka yan geçide daldığında Drizzt takipçilerinden önde gitmeyi zar zor başarıyor-du— aslında düşmanları o kadar yakındı ki bir sonraki dönemeci aldığında duvara bir dart okunun çarptığını duydu.</p>

      <p class="calibre2">Daha da kötüsü Drow rancer, tünelin yan taraflarındaki açıklıklardan içeri doluşan başka suretlerin de olduğunu farketti. Koridorda onunla birlikte bulunan kara elflerin sayısı yediden fazla değildi, ama bu sayının iki katından fazlasının Vierna'ya eşlik ettiğini biliyordu. Kısa süre evvel geride bıraktıkları daha büyük birlikten bahsetmeye gerek bile yok. Drizzt, ayrılan o askerlerin dört bir yanda olduğunu biliyordu. Kanatlardan ilerleyip öncülük ediyor ve kendilerine emredilen yollarla, sessiz haberleşme dillerini kullanarak raporlar veriyorlardı.</p>

      <p class="calibre2">Önce bir köşeyi döndü, sonra diğer bir virajı aldı ve ilkinin zıt yönüne çıktı. Kısa bir duvarı hızla tırmandı ve daha evvel bulunduğu seviyeye doğru geri inen bir yokuş koridor gördüğünde ise şansına küfretti.</p>

      <p class="calibre2">Bir diğer köşe başında bir ısı parıltısının çılgınlar gibi ışıldamakta olduğunu gördü. Bunun bir işaret aynası, yani kara elflerin haberleşmek için kullandığı ve bir yanı büyüyle ısıtılmış metal bir levha olduğunu anladı. Isınmış yüzey, enfrarujlu görüş kullanan canlılar için ışıkta parlayan bir ayna gibi iş görürdü. Etrafındaki örümcek ağının daralmakta olduğunu anlayan Drizzt, kaçma girişiminin başarısızlıkla sonuçlanacağını bildiği halde bir yan geçide daldı.</p>

      <p class="calibre2">Tam o sırada karşısında beliren drider şaha kalktı.</p>

      <p class="calibre2">Drizzt hissettiği tiksinti katıksızdı. Ardında olduğunu bildiği tehlikelere rağmen geri çekildi. Ağabeyini böyle bir halde görmesi feciydi! Dinin'in şişmiş üst kısmı, yerde tıpırdayan sekiz bacağıyla uyum içinde hareket ediyordu ve yüzü ifadesiz bir ölüm maskesiydi.</p>

      <p class="calibre2">Drizzt çalkalanan duygularını, çığlık atma ihtiyacını yatıştırdı ve bu engeli aşınanın verimli bir yolunu aradı. Dinin ikiz baltalarının keskin olmayan yüzlerini çevirip çılgınlar gibi savurdu ve sekiz bacağıyla birden yerde tepinip tekmeler atarak Drizzt'e hiçbir açık alan bırakmadı.</p>

      <p class="calibre2">Drizzt'in hiçbir seçeneği yoktu; öbür tarafa doğru kaçmaya niyetlenerek hızla döndü. Vierna, Jarlaxle ve Entreri köşeyi dönüp karşısına dikildiler.</p>

      <p class="calibre2">Ortak Lisanda sessizce birşeyler konuştular. Entreri aralarındaki meseleyi hemen oracıkta halletmeleri hakkında birşeyler söyledi, ama sonra görünüşe göre fikrini değiştirdi.</p>

      <p class="calibre2">Drizzt'e onun yerine Vierna yaklaştı. Beş canlı yılan kafasına sahip olan kırbacını meşum bir şekilde önünde sallanıyordu.</p>

      <p class="calibre2">"Eğer beni mağlup edersen özgürlüğünü geri kazanırsın," diye Drow dilinde alay etti, Parıltı'yı Drizzt'in ayağının dibine fırlatarak. Drizzt silaha doğru hamle yaptı ve Vierna darbe savurdu. Ama Drizzt bu kadarını tahmin etti ve yerdeki palasına erişmesine ramak kala Parıltı'yı bırakıp geri çekildi.</p>

      <p class="calibre2">Drider da ileri atıldı ve bir baltasıyla Drizzt'in omuzuna vurarak onu Vierna'ya doğru yalpalattı. Rancerin şimdi başka bir seçeneği yoktu, bu yüzden kılıcına doğru balıklama daldı ve parmakları neredeyse palaya yetişti.</p>

      <p class="calibre2">Yılan dişleri bileğine sapladı. Bir diğeri kolunu ısırdı ve geri kalan Uç tanesi de ya yüzüne ya da zayıf bir savunma dürtüsüyle kılıca uzandığı elinin üzerine kapanmış olan diğer eline doğru dalışa geçti. Isırıkların verdiği acı felaketti, ama Drizzt'i mağlup eden şey acıdan çok sinsi zehirdi. Parıltı'yi kavradığını düşündü, ama bundan emin olamadı. Zira uyuşmuş parmakları artık silahın metalini hissetmesini engelliyordu.</p>

      <p class="calibre2">Vierna'nın acımasız kırbacı yeniden savruldu, beş kafa Drizzt'in tenini hevesle dişledi ve iki büklüm olmuş vücudunu dalga dalga uyuşturdu. Acımasız tanrıçanın acımasız rahibesi, yüzü katıksız ve şeytani bir hazla çarpılmış bir halde savunmasız tutsağına bir düzine darbe indirdi.</p>

      <p class="calibre2">Drizzt inatla bilincini korudu ve ona bariz bir aşağılamayla baktı. Ama bu sadece Vierna'yı daha da körüklemeye yaradı. Eğer Jarlaxle ve özellikle de Entreri araya girip onu sakinleştirmeseydi. rahibe onu hemen oracıkta döve döve öldürebilirdi.</p>

      <p class="calibre2">Vücudu ıstırap dolu bir işkence görmüş ve hayatta kalma umutları sönmüş olan Drizzt'e göre bu hadise pek de ölüm cezasının ertelenmesi gibi değildi.</p>

      <p class="calibre2">"Aaaarh!" diye feryat etti Bruenor. "Halkım!"</p>

      <p class="calibre2">Katledilmiş yedi cücenin görüntüsüne Thibbledorf Pwent'in verdiği tepki daha da dramatikti. Savaş öncüsü, tünelin yan tarafına doğru debelendi ve alnını taş duvara vurmaya başladı. Cobble, kafasından çıkan sesin bir mil öteden duyulabileceğini ona sessizce hatırlatmasaydı, savaş öncüsü hiç şüphesiz kendisini haklayacaktı.</p>

      <p class="calibre2">"Temiz ve hızlı bir şekilde öldürülmüşler," diye yorum yaptı Cattibrie, mantıklı olmaya ve bu yeni bulunan ipucundan birşeyler elde etmeye çalışarak.</p>

      <p class="calibre2">"Entreri," diye hırladı Bruenor.</p>

      <p class="calibre2">"Tahminlerimize dayanacak olursak, yani eğer katil gerçekten de Regis'in vücuduna ve yüzüne bürünmüşse, bu cüceler daha o tünellere gitmeden önce kaybolmuştu," diye muhakeme etti Cattibrie. "Görünüşe bakılırsa kiralık katil beraberinde bazı yardımcılar getirmiş." Küçük arbalet okunun görüntüsü zihninde dönüp duruyordu ve şüphelerinde hatalı olmayı ümit ediyordu.</p>

      <p class="calibre2">"O katil gırtlaklarına ellerimi attığımda ölü yardımcılar olacaklar!" diye söz verdi Bruenor. Sonra dizlerinin üzerine çöktü ve eskiden yakın bir dostu olan ölü cüceye doğru eğildi.</p>

      <p class="calibre2">Cattibrie bu manzaraya tahammül edemedi. Babasından kafasını çevirdi ve elinde meşaleyle sessizce durmakta olan Wulfgar'a baktı.</p>

      <p class="calibre2">Wulfgar'ın ona doğru attığı kaşları çatık bakış kızı şaşkına çevirdi.</p>

      <p class="calibre2">Cattibrie barbarı birkaç saniye inceledi. "Pekala, ne düşünüyorsan söyle," diye bilmek istedi, o yumuşamayan bakış yüzünden rahatsız olarak.</p>

      <p class="calibre2">"Buraya gelmemeliydin," diye sakince yanıtladı barbar.</p>

      <p class="calibre2">"Drizzt benim dostum değil mi?" diye sordu Cattibrie, kara elfin adının geçmesiyle birlikte Wulfgar'ın yüzünün nasıl da patlama sınırında bir hiddetle buruştuğuna şaşırarak.</p>

      <p class="calibre2">"Ah, o senin dostun, buna hiç şüphe yok," diye yanıtladı Wulfgar, zehir dolu bir sesle. "Ama sen benim karım olacaksın. Bu tehlikeli yerde bulunmaman gerekiyor."</p>

      <p class="calibre2">Cattibrie'in gözleri duyduklarına inanamayarak, katıksız bir hiddetle kocaman açıldı ve meşale ışığının titreşimleri sanki gözleri içsel bir ateşle yanıyormuş gibi yansıdı. "Bu kararı vermek sana düşmez!" diye yüksek sesle haykırdı— o kadar yüksek bir sesle haykırdı ki Cobble ile Bruenor endişeyle bakıştılar, hatta cüce kral ölü dostunun yanından kalktı ve kızına doğru ilerledi.</p>

      <p class="calibre2">"Sen benim karım olacaksın!" diye hatırlattı Wulfgar ona, aynı derecede rahatsız edici yükseklikteki bir sesle.</p>

      <p class="calibre2">Cattibrie ne geri çekildi ne de göz kırptı ve kararlı bakışıyla Wulfgar'ın bir adım gerilemesini sağladı. Dirençli genç kadın, barbarın en sonunda ağzındaki baklayı çıkartmaya başladığını bildiği için neredeyse öfkesine rağmen gülümseyecekti.</p>

      <p class="calibre2">"Burada olmamalıydın," dedi Wulfgar yine, ilan ettiği bu şeyle gücünü tazeleyerek.</p>

      <p class="calibre2">"O zaman defol Konaktaşı'na git," diye laf soktu Cattibrie, Wulfgar'ın iri göğsünü bir parmağıyla dürterek. "Zira eğer Drizzt'i bulmaya yardım etmek için burada olmamam gerektiğini düşünüyorsan, sen de kendini rancerin bir dostu sayamazsın!"</p>

      <p class="calibre2">"Sen sanki sayabilirsin!" diye hırladı Wulfgar. Gözleri hiddetle parlıyordu, yüzü buruşmuştu ve tek elini sıkıca yumruk yapmıştı.</p>

      <p class="calibre2">"Ne demek istiyorsun?" diye sordu Cattibrie, bütün bunlardan Wulfgar'ın rahatsız edici sözleri ve dengesiz hareketlerinden dolayı hakikaten kafası karışarak.</p>

      <p class="calibre2">Bruenor yeterince dinlemişti. İkisinin arasına girdi, Cattibrie'ı kibarca geri ittirdi ve kendisi için bir oğul gibi olan barbarla yüzleşmek için döndü.</p>

      <p class="calibre2">"Ne demek istiyorsun evlat?" diye sordu cüce, Wulfgar'ın saçmalayan ağzının ortasına şöyle bir tane geçirmekten başka birşey istemediği halde sakinliğini korumaya çalışarak.</p>

      <p class="calibre2">Wulfgar Bruenor'a bakmadı, sadece tıknaz cücenin üzerinden uzandı ve Cattibrie'a doğru suçlayıcı bir şekilde parmağını salladı. "Drow ile sen kaç kez öpüştünüz?" diye böğürdü.</p>

      <p class="calibre2">Cattibrie neredeyse düşüp bayılacaktı. "Ne?" diye çığlık attı. "Sen aklını kaybetmişsin. Ben hiç—"</p>

      <p class="calibre2">"Lanet olsun sözlerine!" diye uludu Bruenor ve kocaman baltasını meydana çıkarttı. Baltayı savurarak Wulfgar'ın bir adım geri atıp koridor duvarına 'güm' diye vurmasını sağladı. Sonra yana doğru bir kesik atıp barbarın kenara yuvarlanmasına sebep oldu. Wulfgar baltayı meşaleyle savuşturmaya çalıştı, ama Bruenor onu barbarın elinden düşürdü. Wulfgar, ölü cüceleri bulduklarında sırt çantasının altına asmış olduğu Aegis-fang'e uzanmaya çalıştı, ama Bruenor yılmaz bir şekilde üzerine geldi. Cüce aslında hiç vurmuyor, ama onu kenara çekilip kaçmaya, taş zeminde debelenmeye zorluyordu.</p>

      <p class="calibre2">"Bırakın onu sizin için öldüriim, kralım!" diye haykırdı Pwent, Bruenor'un maksadını anlamadan hızla koşturup gelerek.</p>

      <p class="calibre2">"Geri bas be!" diye savaş öncüsüne kükredi Bruenor. Cücenin sesindeki katıksız kudret karşısında, başta Pwent olmak üzere, koridordaki herkes hayretler içinde kaldı.</p>

      <p class="calibre2">"Haftalardır senin o aptal davranışlarını görmezden geliyorum," dedi Bruenor, Wulfgar'a, "ama şimdi seninle uğraşacak vaktim yok. Derdin neyse hemen burada ve şimdi konuş ya da çeneni kapa ve Drizzt'i bulup da bu pis kokulu tünellerden ayrılana kadar kapalı tut!"</p>

      <p class="calibre2">"Sakin kalmaya çalıştım," diye karşılık verdi Wulfgar. Aslında bu bir karşılıktan çok bir yalvarış gibiydi, zira barbar hâlâ yerdeydi ve Bruenor'un tehlikeli bir şekilde yakına düşen darbelerinden kaçmaktaydı. "Ama şerefime yapılan bu hakareti görmezden gelemem!" Barbar sanki aciz göründüğünü farketmiş gibi sıçrayarak ayağa kalktı. "Drizzt ile Cattibrie, Drow Mithril Salonuna dönmeden önce buluştu."</p>

      <p class="calibre2">"Sana bunu kim söyledi?" diye bilmek istedi Cattibrie.</p>

      <p class="calibre2">"Regis!" diye haykırdı Wulfgar. "Ve bana sizin buluşmanızın sözlerden öteye de gittiğini söyledi!"</p>

      <p class="calibre2">"Yalan!" diye haykırdı Cattibrie.</p>

      <p class="calibre2">Wulfgar da sert bir cevap vermek için ağzını açtı, ama Bruenor'un kocaman gülümsemesini gördü ve cüce kralın alay dolu kahkahasını işitti. Cücenin baltasının kafası yere düştü, Bruenor iki elini de kalçalarına koydu ve kafasını yaşadıklarına inanamayarak sağa sola salladı.</p>
    </div>
  </div>
</body>
</html>
