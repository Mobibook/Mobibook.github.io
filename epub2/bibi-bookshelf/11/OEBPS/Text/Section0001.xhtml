<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Drizzt Do'urden'in Maceraları 1 Miras</title>
  <meta content="R. A. Salvatore" name="author" />
  <meta content="2013-7-17" name="creation-time" />
  <meta content="2013-7-17" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <h1 id="sigil_toc_id_1">BÖLÜM 1</h1>

    <div class="s2">
      <p class="calibre2"><span class="none3">2003 9EYLÜL 03:40</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">Haydut Dinin, Drowların şehri Menzoberranzan'ın karanlık bulvarları arasında dikkatle ilerliyordu. Yaklaşık yirmi yıldır ailesiz ve kanundışı biri olarak yaşayan deneyimli savaşçı, şehrin tehlikelerini çok iyi biliyordu. Tabii o tehlikelerden sakınmayı da.</p>

      <p class="calibre2">İki mil uzunluğundaki dev mağaranın batı duvarında bulunan terkedilmiş, geniş bir oyuğun yanından geçerken durup da bakmadan edemedi. Dikit şeklindeki iki sütunu destekleyen demir çitler paramparça olmuştu. Ve iki tane kırılmış kapı vardı; biri zeminde yatıyor, diğeri ise duvarın on metre yukarısındaki bir balkonda, kırılıp yanmış olan menteşelerinden asılmış bir halde, çirkin bir şekilde açık duruyordu. Dinin, kimbilir kaç kez yerden yükselerek o balkona çıkmış ve kendi evinin, yani Do'Urden Evinin asilzadeleri için ayrılmış özel odalara girmişti?</p>

      <p class="calibre2">Do'Urden Evi. Drow şehrinde bu ismi söylemek dahi yasaktı. Bir zamanlar Dinin'in ailesi, Menzoberranzan'daki altmış küsur Drow ailesi arasında ilk sekizinci sıradaydı; annesi yöneticiler konseyine dahildi ve kendisi de meşhur Drow akademisindeki Savaşçılar Okulu olan Melee-Magthere'de bir hocaydı.</p>

      <p class="calibre2">Şimdi bu yerin önünde durmakta olan Dinin'e, mekanın o görkem dolu günleri sanki binlerce yıl geride kalmış gibi geliyordu. Artık ailesi yoktu, evi harabe halindeydi ve kendisi de hayatta kalabilmek için kötü şöhretli haydutlar çetesi Bregan D'aerthe'ye katılmak zorunda kalmıştı.</p>

      <p class="calibre2">"Bir zamanlar," dedi haydut Drow sessizce. Evsiz bir Drowun tehlikeye ne kadar açık olabileceğini hatırlayan Dinin, ince omuzlarını parlak, ince ve neredeyse yarı saydam olan büyülü bir kapının önüne gelip durdu. Elini kapının yüzeyine koydu ve öteki taraftaki ısı algılayan gözlerin bir kapı vurma işareti olarak anlayacağı şekilde vücut ısısıyla kapı yüzeyinin rengini değiştirdi.</p>

      <p class="calibre2">"Nihayet," diye bir ses geldi birkaç saniye sonra. Bu Jarlaxle'ın sesiydi. "İçeri buyur Dinin, benim Khal'abbirim. Beni çok beklettin."</p>

      <p class="calibre2">Dinin, sağı solu belli olmayan paralı askerin sözlerini ve kelime vurgularını şöyle bir düşünüp tartmak için bir an duraksadı. Jarlaxle ona Khal'abbil, yani 'güvenilir dostum,' diye hitap etmişti. Jarlaxle bu lakabı ona, Do'Urden Evinin yok edildiği saldırıdan (ki kendisi bu saldırıda önemli bir rol oynamıştı) sonra takmıştı. Ayrıca paralı askerin ses tonunda herhangi bir iğneleme yoktu. Hiçbir sorun yokmuş gibi görünüyordu. 'Peki o zaman Jarlaxle beni, Menzober-ranzan'ın On Yedinci Ailesi Vandree Evinde yaptığım kritik casusluk görevinden niye geri çağırdı?' diye merak etti Dinin. Vandree Evinin baş muhafızının güvenini kazanması neredeyse bir yılını almıştı. Ve bu güvenin, Dinin'in hiçbir açıklaması olmadan ev sınırlarını terk etmesiyle birlikte feci bir tehlike altına gireceğine şüphe yoktu.</p>

      <p class="calibre2">Haydut savaşçı, bunu anlamanın bir tek yolu olduğu sonucuna vardı. Nefesini tuttu ve yarı saydam kapıdan içeri girdi. Sanki sudan oluşan kalın bir duvarın içinden geçiyormuş gibi hissetti, fakat ıslanmıyordu. İki varoluş düzlemi arasında dalgalanan boyut kapısı içinde birkaç uzun adım attıktan sonra sadece bir parmak kalınlığında gibi görünen büyülü eşikten kendisini zorlayarak geçti ve Jarlaxle'nin küçük odasına girdi.</p>

      <p class="calibre2">Oda huzur verici kızıl bir ışıltıyla aydınlanmıştı. Bundan dolayı Dinin'in gözleri enfrarujlu renk tayfından normal ışık tayfına dönüştü. Bu değişim sona erdiğinde gözlerini kırpıştırdı ve Jarlaxle'a bakınca her zaman olduğu gibi bir kez daha göz kırpıştırdı.</p>

      <p class="calibre2">Paralı asker lideri, taştan bir masanın arkasında, egzotik minderlerle dolu ve belli bir açıya kadar ileri geri sallanabilmesi için fırdöndülü bir ayağı olan bir sandalyede oturuyordu. Her zaman olduğu gibi yerine rahatça kurulmuş oturan Jarlaxle, sandalyeyi geriye doğru yatırmış ve ellerini muntazam bir şekilde tıraşlanmış olan kafasının (ki bu bir Drow için oldukça olağandışı birşeydi!) arkasında kopçalamıştı.</p>

      <p class="calibre2">Jarlaxle sadece şaka olsun diye ayaklarından birisini masaya salladı ve kendisini gizleyen piwqf'i pelerinini sıkıca etrafına sardı. Büyük mağaranın merkezine, Narbondel adındaki dev sütuna şöyle bir baktı ve saatin geç olduğunu anladı. Her gün doğumunda, Men-zoberranzan'ın Başbüyücüsü Narbondel'in yanına gider ve bu dev sütuna, önce yavaş yavaş yukarı çıkacak ve sonra aşağı inecek büyülü bir ısı yüklerdi. Enfrarujlu renk tayfını algılayan hassas Drow gözleri için sütundaki ısının seviyesi devasa ve parlak bir saat görevi görüyordu.</p>

      <p class="calibre2">Şimdi Narbondel neredeyse soğumuştu; yani bir başka gün daha sonuna yaklaşıyordu.</p>

      <p class="calibre2">Dinin'in şehrin yarısından fazla bir mesafe katetmesi gerekiyordu. Gideceği yer Menzoberranzan'ın kuzeybatı duvarından uzanan, Pençe Yarığı adındaki dev bir uçurumun içinde bulunan gizli bir mağaraydı. Bregan D'aerthe'nin lideri Jarlaxle orada, birçok gizlenme yerinden birisinde onu bekliyordu.</p>

      <p class="calibre2">Drow savaşçı, şehrin merkezine doğru ilerleyip Narbondel'in hemen yanından geçti ve bir düzine ayrı aile evini oluşturan yüze yakın içi oyuk dikitin arasından yürüdü. Evlerin muhteşem oyma eser ve heykelleri, sayısız renkteki peri ateşleriyle panldıyordu. Ev surlarının üstündeki görev yerlerinde ya da çok sayıdaki çapraz sarkıtları birbirilerine bağlayan köprülerde volta atan Drow askerleri yürümeyi bırakıp ona baktılar. Dinin onlardan uzaklaşana kadar ellerinde arbalet yayları ve zehirli ciritleri hazır bir şekilde bu yalnız yabancıyı izlediler.</p>

      <p class="calibre2">Bu Menzoberranzan'ın hayat biçimiydi; her zaman tetikte, her zaman şüpheci.</p>

      <p class="calibre2">Dinin, Pençe Yarığının kenarına gelip, etrafına dikkatle baktıktan sonra aşağı zıpladı ve yarığın içine yavaşça inmek için doğuştan gelen levitasyon gücünü kullandı. Otuz metreden daha fazla bir mesafe indikten sonra tekrar etrafına bakındı ve bir kez daha kendisine doğrultulmuş arbalet yaylarını gördü. Ama bu silahlar, birer paralı asker olan muhafızların Dinin'in kendilerinden biri olduğunu anlar anlamaz indirildi.</p>

      <p class="calibre2">Jarlaxle seni bekliyor, diye işaret etti muhafızlardan birisi, kara elflerin detaylı el alfabesini kullanarak.</p>

      <p class="calibre2">Dinin cevap verme zahmetine girmedi. Sıradan askerlere hiçbir açıklama borcu yoktu. Muhafızı sertçe iterek yanından geçti ve kısa bir tünel boyunca ilerledi. Bu tünel, biraz sonra odalar ve koridorlardan oluşan bir labirente açıldı. Birkaç dönemeç sonra kara elf odaya adım attı.</p>

      <p class="calibre2">Yüksek konçlu kara çizmesi taş masaya çarpınca 'güm' diye bir ses çıkarttı. Jarlaxle sonra öbür ayağını da yine aynı sertlikle masaya koydu, fakat bu seferki çizmeden bir tıpırtı bile çıkmadı.</p>

      <p class="calibre2">Dinin, paralı askerin yakut kırmızısı göz bandını bugün sağ tarafına takmış olduğuna dikkat etti.</p>

      <p class="calibre2">Masanın yanında küçük, titrek ve insansı bir yaratık duruyordu. Bu yaratık yuvarlak alnının üzerinden yukarı doğru uzanan küçük ve beyaz boynuzcukları da hesaba katılırsa, bir seksenlik Dinin'in taş çatlasa yarı boyundaydı.</p>

      <p class="calibre2">"Oblodra Evinin koboldlarından birisi," diye açıkladı Jarlaxle kayıtsızca. "Görünüşe bakılırsa sefil şey içeri girmenin bir yolunu bulmuş, ama dışarı çıkmanın pek de kolay olmadığını anlamış."</p>

      <p class="calibre2">Bu düşünce Dinin'e gayet doğru geldi. Menzoberranzan'ın Üçüncü Ailesi olan Oblodra Evi, Pençe Yarığının ucunda bulunan dar bir oyuğa hakimdi. Ve söylentilere göre, binlerce koboldu sırf zevk için işkence etmek ya da bir savaş durumunda yem piyade olarak kullanmak üzere bünyesinde barındırıyordu.</p>

      <p class="calibre2">Jarlaxle, küçük yaratığa gırtlaktan konuştuğu basit bir dilde, "gitmek istiyor musun?" diye sordu.</p>

      <p class="calibre2">Kobold hevesle ve aptalca başını salladı.</p>

      <p class="calibre2">Jarlaxle yarı saydam kapıyı işaret etti ve yaratık kapıya doğru koşturdu. Fakat büyülü eşiği aşacak gücü yoktu. Böylece kapıdan geri sekti ve Dinin'in ayaklarının dibine düştü. Kobold daha ayağa kalkmaya bile başlamadan önce paralı asker liderine doğru döndü ve ahmakça, teessüf edercesine dudak büktü.</p>

      <p class="calibre2">Jarlaxle'nin elleri birkaç kez, Dinin'in sayamayacağı kadar hızlı bir şekilde ileri geri oynadı. Drow savaşçı, refleksif olarak gerginleşti. Fakat kıpırdamaması gerektiğini, Jarlaxle'nin her zaman mükemmel nişan aldığını biliyordu.</p>

      <p class="calibre2">Kafasını eğip kobolda baktığında yaratığın ölü vücuduna beş tane hançer saplanmış olduğunu gördü. Hançerler pullu yaratığın küçük göğsünde mükemmel bir yıldız oluşturmuşlardı.</p>

      <p class="calibre2">Jarlaxle, Dinin'in kafası karışık bakışına cevaben omuz silk-ti. "Yaratığın Oblodra Evine geri kaçmasına izin veremezdim," diye açıkladı, "bizim mağaranın onlarınkinin çok yakınında bir yerde olduğunu öğrenmişti."</p>

      <p class="calibre2">Dinin de Jarlaxle ile birlikte kahkaha attı. Hançerleri alıp ona geri vermek için eğildi, fakat Jarlaxle buna hiç gerek olmadığını ona hatırlattı.</p>

      <p class="calibre2">"Kendi kendilerine bana geri dönecekler," diye açıkladı paralı asker, bluzunun kolunu sıyırıp bileğine sarılı olan büyülü hançer kınını göstererek. "Otursana," dedi arkadaşına, masanın yanında duran ve pek de ahım şahım olmayan bir tabureyi işaret ederek. "Konuşacak çok şeyimiz var."</p>

      <p class="calibre2">"Beni neden geri çağırdın?" diye açıkça sordu Dinin, masanın yanına geçip yerine oturduğunda. "Vandree Evinin içine tamamen sızmıştım."</p>

      <p class="calibre2">"Ah, Khal'abbil,'" diye yanıtladı Jarlaxle. "Konuyu çabucak sadede getiriyorsun. Senin en takdir ettiğim niteliğin de bu zaten."</p>

      <p class="calibre2">"Uln'hyrr," diye kızdı Dinin, Drow dilindeki 'yalancı' kelimesini kullanarak.</p>

      <p class="calibre2">İki yoldaş yine güldüler, fakat Jarlaxle'ın kahkahası uzun sürmedi. Ayaklarını yere indirdi, öne doğru eğildi ve kral hazinesi olabilecek nitelikteki mücevherlerle dolu ellerini -Dinin bu parlak nesnelerin kaç tanesinin büyülü olduğunu sık sık merak ederdi- taş masanın üzerinde kavuşturdu. Yüzü aniden ciddileşmişti.</p>

      <p class="calibre2">"Vandree saldırısı başlamak üzere mi?" diye sordu Dinin, bilmeceyi çözdüğünü düşünerek.</p>

      <p class="calibre2">"Vandree'yi unut gitsin," diye yanıtladı Jarlaxle. "Onların meseleleri şu anda bizim için o kadar da önemli değil."</p>

      <p class="calibre2">Dinin dirseğini masaya yasladı ve sivri çenesini avucunun içine koydu. 'Önemli değilmiş!' diye düşündü. Ayağa fırlamak ve muammalı konuşan Jarlaxle'ı boğazlamak istiyordu. Zira tam bir senesini harcamıştı...</p>

      <p class="calibre2">Dinin, Vandree Evi hakkındaki düşüncelerini bir kenara bıraktı. Jarlaxle'ın her zaman için sakin olan yüzüne dikkatle, bir ipucu arayışı içinde baktı ve ne olduğunu anladı.</p>

      <p class="calibre2">"Kız kardeşim," dedi Dinin. Jarlaxle ise daha Dinin'in sözleri ağzından çıkmadan önce başıyla onaylamaya başlamıştı bile. "Ne yaptı?"</p>

      <p class="calibre2">Jarlaxle doğruldu, küçük odanın yan tarafına baktı ve keskin bir ıslık çaldı. Bunun üzerine duvar taşlarının bir parçası kıpırdandı ve ardındaki bir oyuğu gözler önüne serdi. Dinin'in hayatta kalan tek kardeşi olan Vierna Do'Urden odaya girdi. Evlerinin yıkım gününden beri onu görmemiş olan Dinin'in hatırladığından çok daha görkemli ve güzel görünüyordu.</p>

      <p class="calibre2">Vierna'nın ne giydiğini farkeden Dinin'in gözleri faltaşı gibi açıldı; Vierna cüppesini giymişti! Bu Lloth'un yüce rahibe kıyafetiydi; üstüne üstlük Do'Urden Evinin örümcek ve silah motifleriyle süslü olan cüppesiydi bu! Dinin, Vierna'nın onu sakladığını bilmiyordu, cüppeyi on yıldan uzun süredir görmemişti.</p>

      <p class="calibre2">"Risk alıyors..." diye uyarmaya başladı. Ama Vierna'nın çılgın yüz ifadesi, daha sözünü bitiremeden Dinin'in durmasını sağladı. Kadının kızıl gözleri sanki koyu tenli, çıkık elmacık kemiklerinin gölgeleri arkasında yanan alevler gibiydi.</p>

      <p class="calibre2">"Tekrar Lloth'un takdirini kazandım," diye bildirdi Vierna.</p>

      <p class="calibre2">Dinin, Jarlaxle'a baktı. O ise sadece omuz silkti ve sessizce göz bandını sol gözünün üstüne kaydırdı.</p>

      <p class="calibre2">"Örümcek Kraliçe bana yol gösterdi," diye devam etti Vierna. Normalde melodik olan sesi, bariz bir heyecanla çatlıyordu.</p>

      <p class="calibre2">Dinin bu dişi Drowun deliliğin eşiğinde olduğunu düşündü. Vierna her zaman, hatta Do'Urden Evinin yıkımından sonra bile sakin ve müsamahalı biri olmuştu. Fakat şu son birkaç yılda hareketleri gitgide daha da dengesizleşmişti. Ayrıca zamanının çoğunu yalnız başına oturup merhametsiz tanrıçasına umutsuzca dua ederek geçirir olmuştu.</p>

      <p class="calibre2">Bir sürelik sessizlikten sonra, pek de etkilenmemiş olan Jarlaxle, "Lloth'un sana gösterdiği şu yolu bize de söyleyecek misin?" diye sordu.</p>

      <p class="calibre2">"Drizzt." Vierna bu ismi, yani kafir erkek kardeşinin ismini, ince dudaklarına aniden dolan bir zehirmiş gibi tükürdü.</p>

      <p class="calibre2">Dinin akıllıca davranıp elini çenesinin altından kaldırdı ve vereceği sert cevabı yutabilmek için ağzını kapattı. Her ne kadar ahmakça bir güven içinde olursa olsun, Vierna eninde sonunda yüce bir rahibeydi ve onu hiddetlendirmek Akıllıca olmazdı.</p>

      <p class="calibre2">"Drizzt mi?" diye sakince sordu Jarlaxle. "Erkek kardeşiniz mi?"</p>

      <p class="calibre2">"Benim kardeşim falan değil!" diye haykırdı Vierna, sanki Jarlaxle'a vurup onu yere devirmeye niyetliymiş gibi masanın yanına doğru koşturarak. Dinin, paralı askerin hafif hareketini gözden kaçırmadı; adamın hançer fırlatan kolunu hazır bir duruma getiren ufak bir hareketti bu.</p>

      <p class="calibre2">"Do'Urden Evine ihanet etti!" diyen Vierna öfkeden köpürü-yordu. "Bütün Drowlara ihanet etti!" Sert bakışı aniden şeytani ve gayet inandırıcı bir gülümsemeye dönüştü. "Drizzt kurban edildiğinde tekrar Lloth'un takdirini kazanacağım ve tekrar..." Vierna aniden sustu. Planlarının geri kalanını kendisine saklamak istediği besbelliydi.</p>

      <p class="calibre2">"Tıpkı Matron Malice gibi konuşuyorsun," demeye cüret etti Dinin. ''O da karde— hainin peşine düşmüştü."</p>

      <p class="calibre2">"Matron Malice'i hatırlıyor musun?" diye alay etti Jarlaxle, bu ismin çağrıştırdığı şeyleri aşırı derecede heyecanlı olan Vierna üzerinde bir sakinleştirici olarak kullanarak. Vierna'nın annesi ve Do'Urden Evinin Matronu olan Malice, hain Drizzt'i yeniden yakalama ve öldürme konusunda gösterdiği başarısızlık sebebiyle nihai olarak ortadan kaldırılmıştı.</p>

      <p class="calibre2">Vierna sakinleşti. Sonra birkaç dakika boyunca süren yapmacık bir kahkaha krizine tutuldu.</p>

      <p class="calibre2">Rahibeye hiç aldırış etmeden, "Seni neden çağırdığımı anlıyor musun?" diye sordu Jarlaxle, Dinin'e.</p>

      <p class="calibre2">"Bir sorun çıkarmadan önce onu öldürmemi mi istiyorsun?" diye sordu Dinin, tıpkı Jarlaxle kadar sakin bir şekilde.</p>

      <p class="calibre2">Vierna aniden gülmeyi kesti: çılgın bakışları küstah kardeşine odaklandı. "Wishya!" diye haykırdı ve büyülü bir enerji ışını Dinin'i yerinden fırlatıp taş duvara çarpmasını sağladı.</p>

      <p class="calibre2">"Diz çok!" diye emir verdi Vierna; ve Dinin kendine geldiğinde diz çöktü. Bu sırada boş boş Jarlaxle'a bakıyordu.</p>

      <p class="calibre2">Paralı asker de şaşkınlığını gizleyemiyordu. Bu son emir pek basit bir büyüydü. Dinin gibi deneyimli bir savaşçının üzerinde etkili olacak kadar güçlü de değildi yani.</p>

      <p class="calibre2">Dimdik ve heybetli duran Vierna, "Lloth'un takdirini kazandım," diyerek ikisi için de açıklama yaptı. "Eğer bana karşı gelirseniz, siz kazanamamışsınız demektir. Lloth'un size karşı yapacağım büyülere ve lanetlere bahşettiği güce karşı hiçbir savunmanız olamaz."</p>

      <p class="calibre2">"Son olarak Drizzt'in yüzeye çıktığını duymuştuk," dedi Jarlaxle, Vierna'ya, kadının gitgide yükselen hiddetini yatıştırmak için. "Gelen bütün raporlara göre hâlâ yüzeyde bulunuyor."</p>

      <p class="calibre2">Vierna garip bir şekilde sırıtarak başıyla onayladı. İnci gibi parlak dişleri kapkara derisiyle belirgin bir tezat oluşturuyordu. "Hâlâ yüzeyde," diye hemfikir oldu, ama Lloth ona ulaşmanın yolunu— zafere ulaşmanın yolunu bana gösterdi."</p>

      <p class="calibre2">Jarlaxle ile Dinin bir kez daha şaşırmış bir şekilde bakıştılar. Bütün bu yaşananlara göre, Vierna'nın iddiaları -ve Vierna'nın kendisi- onlara çılgınca geliyordu.</p>

      <p class="calibre2">Ama iradesine ve akıl sağlığına rağmen Dinin hâlâ dizlerinin üzerinde duruyordu.</p>

      <p class="calibre2"><span class="none3">Anayurdumu terkedeli yaklaşık otuz sene geçti. Bu, bir Drow elfi için kısa bir süre, ama bana bir ömür boyu gibi geliyor. Menzoberranzan adındaki karanlık mağaradan dışarı adımımı attığımda tek istediğim ya da tek istediğimi sandığım şey, gerçek bir yuva, palalarımı sıcak bir sobanın üzerine asıp güvenilir arkadaşlarımla hikayeler paylaşabileceğim bir dostluk mekanıydı.</span></p>

      <p class="calibre2"><span class="none3">Bunların hepsine şimdi Bruenor 'un yanında, onun gençliğinin mağara salonlarında kavuştum. Burada refah içindeyiz. Huzur doluyuz. Silahlarımı sadece Mithril Salonu ile Gümüşay arasındaki beş günlük yolculuklarım sırasında belime takıyorum.</span></p>

      <p class="calibre2"><span class="none3">Yanılmış mıyım?</span></p>

      <p class="calibre2"><span class="none3">Menzoberranzan'in berbat dünyasını terketme kararım konusunda ne şüphe, ne de pişmanlık duyuyorum. Ama şimdi (sonsuz bir) dinginlik ve huzur içindeyken, o kritik zamanlardaki isteklerimin sebebinin deneyimsizliğin kaçınılmaz arzuları olduğuna inanmaya başladım. Ölesiye istediğim o sakin yaşamın ne demek olduğunu hiç bilmiyordum ki.</span></p>

      <p class="calibre2"><span class="none3">Hayatımın şimdi Karanlıkaltı 'nda yaşadığım bütün zamanlardan daha iyi, hem de bin kat daha iyi olduğunu reddedemem. Fakat yine de şimdi, yaklaşan savaşın endişesini duyduğum, o ilham veren korkuyu hissettiğim, yalnızca bir düşman yakındayken ya da karşılaşılması gereken bir rakip mevcutken içimde hasıl olan o ürpertiyi tattığım en son zamanı hatırlayamıyorum.</span></p>

      <p class="calibre2"><span class="none3">Ah doğru, bir hadiseyi hatırlıyorum -daha bir yıl önce</span> <span class="none3">Wulfgar</span> <span class="none3">ve Guenhwyvar ile birlikte Mithril Salonunun temizlenmesi sırasında aşağıdaki tünellerde çalışmıştık- ama o his, yani korkunun getirdiği o ürperti çoktan hatıramdan silinip gitti bile.</span></p>

      <p class="calibre2"><span class="none3">Biz hareketi seven yaratıklar mıyız? Gerçekte bize hayat veren şey macera ve mücadele olduğu halde, çoğunlukla kabul gören o huzur isteme klişelerini tekrarlayıp duruyor muyuz yoksa?</span></p>

      <p class="calibre2"><span class="none3">En azından kendime itiraf etmeliyim ki, cevabı bilmiyorum.</span></p>

      <p class="calibre2"><span class="none3">Fakat çürütebileceğim bir nokta, bu sorulara cevap bulmama kesin olarak yardımcı olacak ve beni şanslı bir kişi konumuna getirecek bir gerçek var. Şimdi Bruenor ile halkının, Wulfgar ve</span> <span class="none3">Cattibrie’ın</span> <span class="none3">ve tabii biricik Guenhwyvar 'in vanındayken kaderimin kendi ellerimde olduğunu açıkça söyleyebilirim.</span></p>

      <p class="calibre2"><span class="none3">Altmış yıllık hayatımda hiç olmadığım kadar güvendeyim. Gelecek için beliren sürekli huzur ve güvenlik ihtimalleri daha evvel hiç bu kadar kuvvetli olmamıştı. Ve yine de ölümlü olduğumu hissediyorum. Hayatımda ilk defa, gelecek günlere bakmaktan çok geçmiş günlere bakıyorum. Bunu açıklamanın başka bir yolu yok. Yaşlandığımı hissediyor, dostlarımla paylaşmayı çok istediğim o hikayelerin yakında bayatlayacağını ve yerine hiçbir şeyin geçemeyeceğini biliyorum.</span></p>

      <p class="calibre2"><span class="none3">Ama verilecek kararın benim ellerimde olduğunu kendime bir kez daha hatırlatıyorum.</span></p>
    </div>

    <div class="s2">
      <p class="calibre2"><span class="none3">—Drizzt Do'Urden</span></p>
    </div>

    <div class="s1">
      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-II-</span></p>
    </div>

    <div class="s1">
      <p class="calibre2">Drizzt Do'Urden, Dünyanın Omurgası Dağlarının engebeli güney çıkıntıları arasındaki bir patikada yavaşça yürürken gökyüzü aydınlanmaktaydı. Güneyde, çok uzakta, Hepkırlar'ın ötesindeki bir şehrin -muhtemelen Nesme'nin- şafakla birlikte tek tek sönen ışıklarına baktı. Drizzt, dağ patikasında bir köşeyi daha döndüğünde oldukça aşağıda duran küçük Konaktaşı kasabasını gördü. Wulfgar'ın çok uzaklardaki Buzyeli Vadisinden gelmiş olan halkı, yani barbarlar sabah işlerine daha yeni başlıyorlardı. Bahsi geçen iş ise yıkıntıları toplayıp bir düzene sokmaktı.</p>

      <p class="calibre2">Drizzt bu mesafeden minicik görünen suretlerin etrafta koştu-ruşunu izledi ve pek kısa bir süre önce Wulfgar ile gururlu halkının, büyük dağların öteki tarafında kuzeybatıya doğru bin mil ötedeki donmuş tundrada dolaştığı zamanlan hatırladı.</p>

      <p class="calibre2">Ticaret sezonu olan ilkbahar hızla yaklaşıyordu ve Mithril Salonu cüceleri için tüccar olarak çalışan sert görünümlü Konaktaşı halkı, kısa süre içinde daha önce yaşadıkları gündelik hayatta hiç akıl edemeyecekleri kadar zenginlik ve refah elde edecekti. Wulfgar'ın çağrısıyla gelip kadim salonlarda cücelerin yanında yiğitçe savaşmışlardı ve kısa süre sonra emeklerinin karşılığını alacaklardı. Buzyeli Vadisinin sonsuz ve amansız rüzgarlarını geride bıraktıkları gibi, göçebe hayat tarzlarını da terketmişlerdi.</p>

      <p class="calibre2">"Hepimiz ne kadar da çok yol katettik," diye belirtti Drizzt, sabah göğünün ayaz boşluğuna doğru. Ve güneydeki muhteşem şehir</p>

      <p class="calibre2">Gümüşay'dan, yani kabul edileceğine asla inanmaya dahi cesaret edemediği şehirden yeni döndüğünü hatırlayan Drow rancer sözlerindeki çifte anlamı farkedip güldü. Gerçekten de Drizzt, daha iki yıl önce Mithril Salonu arayışında Bruenor'a yoldaşlık ederken Gümüşay'ın şaşalı kapılarından geri çevrilmişti.</p>

      <p class="calibre2">"Bir haftada tek başına yüz mil yol katettin," diye beklenmedik bir cevap geldi.</p>

      <p class="calibre2">Drizzt içgüdüsel olarak kara ellerini palalarına attı, ama zihni reflekslerine hakim oldu ve Drow savaşçı, bariz bir cüce aksanı kullanan bu melodik sesi tanıyınca rahatladı. Birkaç saniye sonra, Bruenor Battlehammer'ın evlatlık kızı Cattibrie, kayalıklı bir çıkıntının etrafından dolaşıp beliriverdi. Gür, kestane rengi saçları dağ rüzgarlarıyla raksediyor, derin mavi gözleri ise sabah ışığında ıslanmış mücevherler gibi ışıldıyordu.</p>

      <p class="calibre2">Drizzt, genç kızın adımlarındaki neşeyi şu son yıllarda sıkça yüzleştiği şiddetli savaşların dahi yok edemediği canlılığı gördüğünde gülümsemesini gizleyemedi. Ve Drizzt kendisini herkesten daha iyi tanıyan genç kadını gördüğünde içini saran sıcaklığı da reddedemezdi. On yıldan da fazla bir süre önce, daha o şimdiki yaşının yarısı kadarken rüzgarla inleyen kayalıklı bir vadide ilk karşılaşmalarından bu yana Cattibrie, Drizzt'i anlıyor, onu derisinin rengiyle değil kalbiyle değerlendiriyor ve kabul ediyordu.</p>

      <p class="calibre2">Kısa süre sonra Cattibrie'ın kocası olacak Wulfgar'ın da çıkıntının arkasından dolaşıp geleceğini düşünen kara elf biraz daha bekledi.</p>

      <p class="calibre2">Barbar ortaya çıkmayınca Drizzt, "Yanında bir refakatçi olmadan epey uzaklara gelmişsin," diye belirtti.</p>

      <p class="calibre2">Cattibrie, kollarını göğsünde kavuşturdu ve vücudunun ağırlığını tek bir ayağının üzerine vererek diğerini sabırsızca yere vurdu. "Ve sen de dostumdan çok babam gibi konuşmaya başladın," diye yanıtladı. "Drizzt Do'Urden'in yanında da hiçbir refakatçi göremiyorum."</p>

      <p class="calibre2">"İyi dedin," diye kabul etti Drow rancer. Sesi saygılıydı ve biraz olsun alaycı değildi. Genç kadının Drizzt'i azarlaması, ona Cattibrie'ın kendi başının çaresine bakabileceğini hatırlattı. Kızın belinde cüce yapımı kısa bir kılıç ve kürklü pelerinin altında kaliteli bir zırh vardı— en az Bruenor'un Drizzt'e hediye ettiği zincir zırh yelek kadar da kaliteliydi hani! Anariel'in büyülü yayı Kalp Avcısı Taulmaril, Cattibrie'ın omuzunda rahatça asılı duruyordu. Drizzt o yaydan daha kudretli bir silah görmemişti. Ve taşıdığı güçlü silahların da ötesinde Cattibrie, dağ kayaları kadar sert olan cücelerin arasında ve bizzat Bruenor'un gözetimi altında yetişmişti.</p>

      <p class="calibre2">"Sık sık güneşin doğuşunu izler misin?" diye sordu Cattibrie, Drizzt'in doğuya doğru dönmüş olduğunu farkederek.</p>

      <p class="calibre2">Drizzt üzerine oturabilecekleri düz bir kaya buldu ve Cattibrie'ı yanma davet etti. "Yüzeydeki ilk günlerimden beri şafak vaktini izlerim," diye açıkladı, orman yeşili kalın pelerinini omuzlarının üzerine doğru savurarak. "Fakat o zamanlar gözlerimi feci yakıyordu. Sanırım nereden geldiğimi bana hatırlatmak için. Fakat şimdi, şükür olsun ki bu aydınlığa tahammül edebiliyorum."</p>

      <p class="calibre2">"Ve bu da iyi birşey," diye yanıtladı Cattibrie. Drowun muhteşem gözlerini kendi yoğun bakışlarıyla yakaladı ve onu kendisine, Buzyeli Vadisindeki rüzgarlı bayırda birçok yıl önce görmüş olduğu o masum gülümsemeye bakmaya zorladı.</p>

      <p class="calibre2">Karşı cinsten olan ilk arkadaşının gülümsemesine.</p>

      <p class="calibre2">"Şurası kesin ki sen güneş ışığına aitsin Drizzt Do'Urden," diye devam etti Cattibrie, "kanaatimce herhangi bir ırktan herhangi birinin olduğu kadar hem de."</p>

      <p class="calibre2">Drizzt dönüp şafağa baktı ve cevap vermedi. Cattibrie da ses-sizleşti ve uzun bir süre beraberce oturup uyanışa geçen dünyayı izlediler.</p>

      <p class="calibre2">"Seninle bulmaya geldim," dedi Cattibrie aniden. Drizzt nedenini anlayamayarak merakla ona baktı.</p>

      <p class="calibre2">"Yani, .şimdi demek istiyorum," diye açıkladı genç kadın. "Konaktaşı'na geleceğin ve sonra birkaç gün içinde Mithril Salonuna gireceğin konusunda haberler aldık. O gün bugündür buraya gelip duruyorum."</p>

      <p class="calibre2">Drizzt'in yüz ifadesi değişmedi. ''Benimle özel olarak mı konuşmak istiyorsun?" diye sordu, kızı bir cevap vermeye teşvik etmek için.</p>

      <p class="calibre2">Kafasını doğu ufkuna doğru çevirirken Cattibrie'ın temkinli bir şekilde başıyla onaylaması, Drizzt'in bir şeylerin yanlış olduğunu anlamasını sağladı.</p>

      <p class="calibre2">"Eğer düğünü kaçımsan seni asla affetmem," dedi Cattibrie yavaşça. Drizzt, kızın sözünü bitirdiğinde alt dudağını ısırdığını ve soğuk algınlığı gibi göstermeye çalışarak burnunu çektiğini farketti.</p>

      <p class="calibre2">Drizzt bir kolunu güzel kızın güçlü omuzuna doladı. "Bir an dur da düşün, Hepkırlar'ın bütün trolleri benim ve tören salonunun arasında duruyor olsa dahi düğüne katılmayacağıma inanır mısın?"</p>

      <p class="calibre2">Cattibrie ona doğru döndü -gözlerinin içine baktı- ve gülümsedi. Cevabı biliyordu. Drizzt'e kollarını dolayıp ona sıkı sıkı sarıldı. Sonra sıçrayarak ayağa kalktı ve onu da çekerek ayağa kaldırdı.</p>

      <p class="calibre2">Drizzt de en az onun kadar rahatlamaya ya da en azından rahatladığına kıza inandırmaya çalıştı. Cattibrie, Wulfgar ile olan düğününe, yani en yakın iki dostunun düğününe Drizzt'in geleceğini ta başından beri biliyordu. 'Peki öyleyse gözyaşlarının ve soğuk algınlığından kaynaklanmayan o burun çekişin sebebi ne?' diye merak etti zeki Drow. Cattibrie neden dışarıya çıkıp Mithril Salonunun kapısından sadece birkaç saat ötede onu bulma ihtiyacı hissetmişti ki?</p>

      <p class="calibre2">Sebebini kıza sormadı, ama bu onu oldukça endişelendirmişti. Her ne zaman Cattibrie'ın derin mavi gözleri yaşlarla parlasa, Drizzt Do'Urden oldukça endişelenirdi.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Menzoberranzan'ın dışındaki dolambaçlı tünellerde dolaşırken Jarlaxle'ın kara çizmeleri taş zeminde yüksek sesle takırdıyor-du. Büyük şehirden dışarıya, Karanlıkaltı'nın vahşi diyarlarına yalnız başına çıkan birçok Drow sessiz olmaya büyük dikkat gösterirdi. Ama paralı asker bu tünellerde neyle karşılaşabileceğini, yani bu civardaki her yaratığı biliyordu.</p>

      <p class="calibre2">Bilgi, Jarlaxle'ın kalesiydi. Onun kurduğu ve mükemmelleş-tirdiği haydutlar topluluğu Bregan D'aerthe'nin keşif şebekesi diğer Drow evlerinin hepsinden daha köklüydü. Jarlaxle, şehrin içinde ve civarında yaşanan ve yakında yaşanacak olan herşeyden haberdardı. Asırlar boyunca evsiz bir haydut olarak hayatta kalmayı başarmıştı. O kadar uzun bir süredir Menzoberranzan'ın entrikalarının içindeydi ki, şehirdeki hiç kimse -elbetteki İlk Matron Ana Baenre hariç tutulabilir- onun kökeninin ne olduğunu bilmiyordu.</p>

      <p class="calibre2">Parlak pelerini üzerindeydi, zarafet dolu adımlarıyla birlikte pelerinin büyülü renkleri yukarı aşağı dalgalanıyordu. Uçamayan devasa Karanlıkaltı kuşu diatryma tüyleriyle dolu olan geniş siper-likli şapkası, sıfır tıraşlı kafasını süslüyordu. Bir kalçasında hop-layan ince uzun ve diğerinde asılı duran kısa kılıçlar gözle görülen tek silahlarıydı. Ama paralı askeri tanıyanlar onun bunlardan çok daha fazlasını elbiselerinin içine gizlediğini ve eğer ihtiyaç duyarsa kolayca hazır edeceğini bilirlerdi.</p>

      <p class="calibre2">Merakı tarafından harekete geçirilen Jarlaxle adımlarını hızlandırdı. Adımlarının ne kadar da uzun olduğunu farkettiği anda, deli Vierna'nın ayarladığı bu sıradışı buluşmaya kasten geç kalmak istediğini kendisine hatırlattı ve kendisini yavaşlamaya zorladı.</p>

      <p class="calibre2">Deli Vierna.</p>

      <p class="calibre2">Jarlaxle bunu uzun bir süre düşünüp taşındı. Hatta yürümeyi kesip sırtını bir tünel duvarına yasladı ve yüce rahibenin şu son birkaç haftada ortaya attığı iddiaları tekrar gözden geçirdi. İlk başlarda başarıya ulaşmaya hiç şansı olmayan, kolu kanadı kırılmış bir asilzadenin çaresiz ve geçici umudu olarak görünen şey şimdi hızla sağlam bir plan halini alıyordu. Jarlaxle'ın Vierna'ya katılmasının sebebi uzun süredir kayıp olan Drizzt'i öldürebileceklerine, hatta yerini tespit edebileceklerine dair duyduğu hakiki bir inançtan çok, bu hadiseyle eğlenmesi ve sonucunu merak etmesiydi.</p>

      <p class="calibre2">Ama görünüşe bakılırsa birşeyler Vierna'ya yol gösteriyordu -Jarlaxle, bu yol göstericinin ya Lloth ya da Örümcek Kraliçe'nin kudretli tebaasından birisi olduğuna inanmak zorundaydı. Vierna'nın rahibe güçleri büsbütün geri dönmüştü. Ayrıca amacı için oldukça değerli bilgiler edinmiş ve mükemmel bir casus bile bulmuştu. Drizzt Do'Urden'in şu anda nerede olduğunu kesin bir şekilde biliyorlardı ve Jarlaxle, bu hain Drowu öldürmenin o kadar da zor olmayacağına inanmaya başlamıştı.</p>

      <p class="calibre2">Tünelin içinde son bir dönemeci daha dönüp alçak tavanlı, geniş bir daireye gelirken paralı askerin çizmelerinden çıkan sesler onun gelişini haber verdi. Vierna ile Dinin oradaydı. Ve Jarlaxle'a garip gelen birşey, devamlı düşünüp taşınan zihninin bir kenarına not ettiği başka bir ayrıntı daha vardı; burada, yani şehir dışındaki tehlikeli bir bölgede, Vierna kendisini kardeşinin hissettiğinden daha rahat hissediyor gibiydi. Dinin devriye birliklerine öncülük ederek bu tünellerde birçok yıl geçirmişti, ama koruma altındaki asilzade bir rahibe olan Vierna şehrin dışına pek nadir çıkmıştı.</p>

      <p class="calibre2">Buna rağmen eğer Lloth'un takdisini kazandığına inanıyorsa, rahibenin hiçbir şeyden korkusu olmazdı.</p>

      <p class="calibre2">"Hediyemizi insana teslim ettin mi?" diye hızla, acilen sordu Vierna. Jarlaxle'a göre, Vierna'nın hayatındaki herşey acil olup çıkmıştı.</p>

      <p class="calibre2">Selam vermeden ya da geciktiğine dair herhangi bir yorum yapmadan aniden sorulan soru paralı askerin bir anlığına afallamasına neden oldu. Jarlaxle, Dinin'e dönüp baktı, o ise sadece çaresiz bir omuz silkiş-le cevap verdi. Vierna'nın gözlerinde aç ateşler yanarken, Dinin'in gözlerinde yenilgiye boyun eğmiş bir bakış vardı.</p>

      <p class="calibre2">"İnsan küpeyi aldı," diye yanıtladı Jarlaxle.</p>

      <p class="calibre2">Vierna, kıymetli küpeyi içinde taşımak için tasarlanmış olan disk şeklindeki düz bir nesneyi havaya doğru kaldırdı. "Bu şey soğuk," diye açıkladı, diskin metalik yüzeyini eliyle ovalarken, "bu da demek oluyor ki casusumuz çoktan Menzoberranzan'dan uzaklaşmış."</p>

      <p class="calibre2">"Değerli bir hediyeyle uzaklaştı," diye belirtti Jarlaxle, sesindeki iğneleyici bir tonla. "Bu gerekliydi ve amacımıza ulaşmada bize yardım edecek," diye kızdı Vierna.</p>

      <p class="calibre2">"Tabii eğer bu insan senin inandığın kadar değerli bir casus ise," diye ekledi Jarlaxle açık açık.</p>

      <p class="calibre2">"Ondan şüphe mi ediyorsun?" diye haykıran Vierna'nın sesi tüneller boyunca yankılanarak ve Dinin'in daha fazla gerilmesine neden oldu. Paralı asker ise bunu açık bir tehdit olarak algıladı.</p>

      <p class="calibre2">"Beni ona Lloth götürdü," diye dudak bükerek devam etti Vierna. "Ailemin şerefini geri kazanmanın yolunu da gösteren Lloth'du. Ondan şüphe mi—</p>

      <p class="calibre2">"Tanrıçamız sözkonusu olduğunda hiçbir şeyden şüphe etmem," diye çabucak sözünü kesti Jarlaxle. "Sana yol gösterecek olan küpe, talimat verdiğin gibi teslim edildi ve insan da yola çıktı." Paralı asker geniş siperlikli şapkasını çıkarttı ve saygıyla eğilip reverans yaptı.</p>

      <p class="calibre2">Sakinleşen Vierna tatmin olmuş gibi görünüyordu. Kırmızı gözleri hevesle parladı ve yüzünde kurnaz bir gülümseme belirdi. "Peki, ya goblinler?" diye sordu, sesi beklenti içinde kalınlaşarak.</p>

      <p class="calibre2">"Kısa süre içinde açgözlü cücelerle irtibata geçecekler," diye yanıtladı Jarlaxle, "tabii hiç şüphe yok ki bu onların aleyhine olacak. Gözcülerim goblin saflarının etrafında yerlerini aldı. Eğer kardeşin bu kaçınılmaz savaşta ortaya çıkacak olursa bundan haberdar olacağız." Paralı asker, Vierna'nın bariz bir şekilde memnun olduğunu gördüğünde gülümsemesini gizledi. Yüce rahibe sadece, bahtsız goblin kabilesini kullanarak kardeşinin bulunduğu yerin onaylanmasını istiyordu, ama Jarlaxle'ın aklında çok daha fazla şey vardı. Goblinler ile cüceler arasında en az Drowlar ile yüzeydeki kuzenleri arasında olduğu kadar derin ve karşılıklı bir nefret vardı ve iki grup arasında yaşanacak her türlü karşılaşma bir savaşla son bulurdu.</p>

      <p class="calibre2">Jarlaxle'ın cücelerin savunmalarını tam olarak ölçüp tartması için bundan iyi bir fırsat olabilir miydi?</p>

      <p class="calibre2">Ve cücelerin zayıflıklarını öğrenmesi için?</p>

      <p class="calibre2">Vierna'nın arzulan tek birşeye odaklanmışken, yani istediği tek şey hain kardeşinin öldürülmesi iken, Jarlaxle işe daha büyük bir açıdan bakıyor, yüzeye yakın bir yere, belki de yüzeye yapılacak olan bu keşif gezisinin nasıl daha kârlı bir hale gelebileceğini düşünüp taşınıyordu.</p>

      <p class="calibre2">Vierna ellerini ovuşturdu ve hızla kardeşine doğru döndü. Dinin'in kız kardeşinin neşeli ifadesini taklit etmeye çalışırken başarısız olması neredeyse Jarlaxle'ın kahkaha atmasına sebep olacaktı.</p>

      <p class="calibre2">Vierna, hevessiz kardeşinin bariz hatasını farketmeyecek kadar saplantılıydı. "Goblin yemler seçeneklerini anlıyor mu?" diye sordu paralı askere. Fakat daha Jarlaxle bir yanıt veremeden kendi sorusunu cevapladı. "Tabii ki hiçbir seçenekleri yok!"</p>

      <p class="calibre2">Jarlaxle aniden, rahibenin şişip büyümüş olan heves baloncuğunu patlatma ihtiyacı hissetti. "Ya goblinler Drizzt'i öldürürse?" diye sordu, masum bir ses tonuyla.</p>

      <p class="calibre2">Vierna'nın yüzü garip bir şekilde çarpıldı ve rahibe, cevap vermek için yaptığı ilk girişimde başarısızca kekeledi. "Hayır!" diye karar verdi en sonunda. "O tesiste binden fazla, belki de o sayının iki üç katı kadar cücenin yaşadığını biliyoruz. Goblin kabilesi mahvolacak."</p>

      <p class="calibre2">"Ama cüceler ve müttefikleri de zayiat verecektir," diye mantık yürüttü Jarlaxle.</p>

      <p class="calibre2">"Drizzt değil," diye beklenmedik bir şekilde yanıtladı Dinin. Sert sesinde hiçbir taviz tınısı yoktu ve iki yol arkadaşı da onun söylediğine itiraz edemedi. "Hiçbir goblin Drizzt'i öldüremeyecek. Zira hiçbir goblin silahı onun vücuduna dahi yaklaşamaz."</p>

      <p class="calibre2">Vierna'nın takdir dolu gülümsemesi, Dinin'in iddiasının ardında yatan dehşetten hiç haberdar olmadığını açıkça gösteriyordu. Bu üçü arasındaki savaşta Drizzt ile yüzleşmiş olan tek kişi Dinin idi.</p>

      <p class="calibre2">"Şehre geri dönüş tünelleri güvende mi?" diye sordu Vierna, Jarlaxle'a. Paralı asker başıyla onayladıktan sonra çene çalmaya hiç vakti olmayan rahibe hızla odadan ayrıldı.</p>

      <p class="calibre2">"Bu işin bitmesini istiyorsun." diye belirtti paralı asker. Dinin ile ikisi odada yalnız kaldıktan sonra.</p>

      <p class="calibre2">"Kardeşimle karşılaşmadın," diye yanıtladı Dinin açık açık. Sadece Drizzt'in adının anılması bile onu savunmaya çekilmek zorunda bırakıyormuşçasına, Dinin'in eli Drow yapımı müthiş kılıcına doğru seğirdi. "En azından savaşta."</p>

      <p class="calibre2">"Korkuyor musun, Khal'abbil?" Bir sorudan çok bir iğnelemeye benzeyen bu cümle, dosdoğru Dinin'in şerefine yapılmış bir hakaretti.</p>

      <p class="calibre2">Yine de savaşçı bunu reddetmek için hiçbir girişimde bulunmadı.</p>

      <p class="calibre2">"Kız kardeşinden de korkmalısın," diye açıkladı Jarlaxle ve söylediği her sözde ciddiydi. Dinin tiksinmiş bir yüz ifadesi takındı.</p>

      <p class="calibre2">"Ya Örümcek Kraliçe ya da Lloth'un tebaasından birisi onunla konuştu," diye ekledi Jarlaxle, afallamış yoldaşıyla konuştuğu kadar kendisiyle de konuşarak. İlk bakışta Vierna'nın bu takıntısı çaresizce ve tehlikeli birşeymiş gibi görünmüştü. Ama Jarlaxle, kaos ile dolu Menzoberranzan'da o kadar uzun bir süredir yaşıyordu ki, Matron Baenre dahil bütün güçlü şahısların buna benzer hayaller kurduğunu biliyordu.</p>

      <p class="calibre2">Yöneticiler Konseyi üyeleri de dahil olmak üzere Menzoberranzan'daki her kudretli şahıs bulunduğu güç mevkiini çaresiz gibi görünen hareketler sonucunda elde etmiş, ihtişam dolu yerlerini kaosun dikenli tellerle dolu ağları arasından sıyrılarak kazanmışlardı.</p>

      <p class="calibre2">Acaba, o tehlikeli ağı geçme sırası şimdi Vierna'da mıydı?</p>

      <p class="calibre2">Surbrin Nehri çok aşağıdaki bir vadiyi yararak akarken, Drizzt o günün öğleden sonrasında Mithril Salonunun doğu kapısından içeri girdi. Cattibrie onun 'sürpriz' dönüşünü beklemek için içeri Drizzt'den daha erken girmişti. Cüce muhafızlar, Drow rancer sanki kendi sakallı ırklarından birisiymiş gibi karşılayıp içeri buyur ettiler. Drizzt, onların sıcak karşılamaları sebebiyle içinde dolan sıcaklığı inkar edemezdi. Fakat Bruenor'un halkının onu Buzyeli Vadisindeki günlerden beri bir dost olarak kabul ettiği düşünülürse bu beklenmedik birşey değildi.</p>

      <p class="calibre2">Drizzt, Mithril Salonunun dolambaçlı koridorlarında yolunu bulmak için refakatçiye ihtiyaç duymuyor ve herhangi birinin eşlik etmesini de istemiyordu. Tesisin yukarı bölümünde her yürüyüşünde içine dolan hisler ve aklına gelen hatıralarla başbaşa kalmayı tercih ediyordu. Garumn Geçidindeki yeni köprünün üzerinden geçti. Bu köprü, yüzlerce metrelik derin yarık boyunca kavis çizerek uzanan harika bir taş yapıydı. Drizzt bu mekanda Bruenor'u sonsuza dek kaybetmiş, daha doğrusu kaybettiğini sanmıştı. Zira cücenin, alevler içindeki ejderhanın sırtında yarığın karanlık derinliklerine doğru döne döne düştüğünü görmüştü.</p>

      <p class="calibre2">Bu hatırası dönüp dolaşıp bir sonuca bağlandığında gülümsemesini engelleyemedi; kudretli Bruenor Battlehammer'ı öldürmek için bir ejderhadan fazlası gerekliydi!</p>

      <p class="calibre2">Drizzt uzun yarığın öteki ucuna yaklaştığında inşasına henüz on gün evvel başlanmış olan yeni muhafız kulelerinin neredeyse tamamlanmak üzere olduğuna ve çalışkan cücelerin işlerini tam bir bağlılıkla yaptığına dikkat etti. Yine de işi başından aşkın olan cüce ustalarının her birisi kafalarını kaldırıp Drizzt'e baktılar ve ona selam verdiler.</p>

      <p class="calibre2">Drizzt, devasa mağaradan dışarı açılan köprünün güneyindeki ana koridorlara doğru ilerlerken çok daha fazla çekiç sesi duydu. O dairenin hemen ötesindeki küçük bir ara yoldan geçti ve kendi başına hemen hemen başka bir oda sayılabilecek büyüklükteki yüksek tavanlı bir koridora çıktı. Bu koridorda Mithril Salonunun en iyi oymacı ustaları iş başındaydı. Bruenor'un kral olan atalarının, yani kendisinden önceki yedi hükümdarın heykellerinin yanına, taş duvar üzerinde kendisine ayrılmış olan yere Bruenor Battlehammer'ın heykelini yontmakla meşguldüler.</p>

      <p class="calibre2">"İyi iş, değil mi, Drow?" diye bir ses geldi. Drizzt arkasını dönünce, kısa tıraşlı sakalı geniş göğsünün üst kısmına zar zor yetişen, bodur ve toparlak bir cüceyle karşılaştı.</p>

      <p class="calibre2">"Hoşbulduk, Cobble," diye cüceyi selamladı Drizzt. Bruenor bu cüceyi kısa bir süre önce Salonların Kutsal Rahibi olarak tayin etmişti. Bu da oldukça değerli bir mevkiydi.</p>

      <p class="calibre2">"Uygun mu?" diye sordu Cobble, Mithril Salonunun o günkü kralının altı metrelik heykelini işaret ederek.</p>

      <p class="calibre2">"Bruenor'a uyması için otuz metre boyunda olmalı," diye yanıtladı Drizzt ve iyi kalpli Cobble kahkahayı bastı. Drizzt tekrar dolambaçlı koridorlara doğru ilerlemeye başladığında cücenin kahkahasının gümbürtüsü epey bir süre yankılanarak onu takip etti.</p>

      <p class="calibre2">Drizzt kısa süre sonra üst katın salonlar bölümüne, yani muhteşem Yeraltıkent'in üzerindeki diğer şehre geldi. Cattibrie ile Wulfgar bu bölgede yaşıyor ve bahar ticaret sezonuna hazırlanmakta olan Bruenor da çoğu zaman burada bulunuyordu. Klanın diğer ikibin beşyüz cücesinin çoğunluğu aşağılardaki madenlerde ve Yer-altıkent'de bulunuyordu, bu bölgede olanlar ise muhafız birliğinin kumandanları ve üst düzey askerlerdi. Bruenor'un yurdunda içtenlikle karşılanan Drizzt bile haber vermeden ve refakatçisi olmadan kralın huzuruna çıkamazdı.</p>

      <p class="calibre2">Mücevherli kemerinin içine sıkıştırılmış uzun kahverengi bir sakala sahip, huysuz mizaçlı, geniş omuzlu, kaya gibi sert bir cüce. Bruenor'un üst kattaki makam odasına giden koridorda Drizzt'e eşlik etti. İsmi General Dagna olan bu cüce, kuzey diyarındaki en güçlü cüce tahkimatı olan Adbar Kalesinin hükümdarı Kral Harbromm'un özel yardımcılığını yapmıştı. Ancak sert cüce, Bruenor'un kadim yurdunu geri almasına yardım etmek için Adbar Kalesinden gelen birliklerin başına geçmişti. Savaş kazanıldıktan sonra Adbarlı cücelerin çoğu geri dönmüştü. Fakat Mithril Salonunun düşmandan temizlenmesden sonra Dagna, yanındaki ikibin cüceyle birlikte salonlarda kalmış, Battlehammer Klanına sadakat yemini etmiş ve cüce, böylece tahkimatının zenginliklerini koruması için Bruenor'a elle tutulur bir ordu sağlamıştı.</p>

      <p class="calibre2">Dagna, Bruenor'un yanında onun baş danışmanı ve ordu kumandanı olarak kalmıştı. Drizzt'e hiç sevgi beslemiyordu, fakat Drowu cüce kralının yanına daha düşük rütbeli bir refakatçinin götürmesine izin verip de ona hakaret edecek kadar aptal değildi.</p>

      <p class="calibre2">İkisi makam odasına yaklaşırken, Drizzt açık kapının ötesinden Bruenor'un, "Size geleceğini söylemiştim," diye homurdandı-ğını duydu. "Elf, sizin düğününüz gibi bir hadiseyi asla kaçırmaz!"</p>

      <p class="calibre2">"Beni beklediklerini görüyorum," diye belirtti Drizzt, Dagna'ya.</p>

      <p class="calibre2">"Konaktaşı halkından senin bu civarda olduğunu duyduk," diye yanıtladı sert general, konuşurken dönüp Drizzt'e bakmadan. "Bugün yarın geleceğini tahmin ettik."</p>

      <p class="calibre2">Drizzt, diğerlerinin de dediği gibi 'cüceler arasında farklı bir cüce' olan generalin, Drowdan ya da -Wulfgar ile Cattibrie da dahil-cüce olmayan hiç kimseden pek hoşlanmadığını biliyordu. Fakat kara elf gülümsedi, çünkü böyle önyargılara alışkındı ve Dagna'nın Bruenor için değerli bir müttefik olduğunu biliyordu.</p>

      <p class="calibre2">"Selamlar," dedi Drizzt üç dostuna. Bruenor tahtında oturuyor, Wulfgar ile Cattibrie da iki yanında duruyordu.</p>

      <p class="calibre2">"Demek geldin," dedi Cattibrie boş boş ve kayıtsız davranmaya çalışarak. Drizzt aralarındaki sırrı düşünüp sırıttı; görünüşe göre Cattibrie, doğu kapısının hemen dışında onunla buluşmuş olduğunu kimseye söylememişti.</p>

      <p class="calibre2">"Bunu planlamaınıştık," diye ekledi, şişkin, damarlı kas ve omzuna dökülen uzun sarı saçlarla kuzey diyarı göklerinin kristal mavisi renginde gözlere sahip dev gibi bir adam olan Wulfgar. "Umarım masada senin için bir sandalye vardır."</p>

      <p class="calibre2">Drizzt gülümsedi ve özür dilercesine reverans yaptı. Onların sitemlerini hakettiğini biliyordu. Son zamanlarda pek sık ortadan kayboluyordu— hem de haftalar boyunca.</p>

      <p class="calibre2">"Pöh!" diye homurdandı kızıl sakallı Bruenor. "Size geleceğini söyledim. Ve bu sefer yanımızda kalmak üzere geldi!"</p>

      <p class="calibre2">Drizzt kafasını olumsuz anlamda salladı. Kısa bir süre sonra tekrar yola çıkacağını ve kendisine... birşeyler arayacağını biliyordu.</p>

      <p class="calibre2">Bruenor'un, "Kiralık katili mi arıyorsun, elf?" diye sorduğunu duydu.</p>

      <p class="calibre2">'Asla,' diye düşündü Drizzt. Cüce, Drizzt'in en nefret ettiği düşmanı olan Artemis Entreri'den bahsediyordu. Entreri, Drow rancer kadar iyi kılıç kullanan ve Drizzt'i mağlup etmeye kararlı -saplantılı!- biriydi. Entreri ile Drizzt, çok güneydeki Calimport şehrinde dövüşmüşlerdi ve hadiseler onları birbirilerinden ayırmadan evvel Drizzt, şansının da yardımıyla üstünlüğü ele geçirmişti. Drizzt bu bitmemiş savaşı duygusal olarak bir sonuca bağlamış ve kendisini Entreri gibi bir saplantıya düşmekten kurtarmıştı.</p>

      <p class="calibre2">Drizzt o kiralık katilde kendisini, eğer Menzoberranzan'da kalsaydı dönüşmüş olabileceği kişiliği görmüştü. O düşünceye dayanamıyor, sadece onu yok etmek istiyordu. Cattibrie, biricik ve hayret verici Cattibrie, Drizzt'e hem Entreri hem de kendisi hakkındaki gerçeği göstermişti. Eğer Entreri'yi bir daha görmezse, Drizzt gerçekten de çok daha mutlu bir kişi olurdu.</p>

      <p class="calibre2">"O adamla bir daha karşılaşmayı hiç istemiyorum,'' diye yanıtladı Drizzt. Duygularım belli etmeden öylece duran Cattibrie'a baktı. Kız onu anladığını ve takdir ettiğini göstermek için Drizzt'e göz kırptı.</p>

      <p class="calibre2">"Şu engin dünyada görülecek bir sürü şey var, sevgili cüce. Gölgeler içindeyken göremeyeceğim bir sürü şey. Çeliğin çınlamasından çok daha hoş olan bir sürü ses ve ölümün kokusuna tercih edilecek bir sürü esans."</p>

      <p class="calibre2">"Bir ziyafet daha hazırlayalım bakalım," diye söylendi Bruenor, taş tahtından ayağa sıçrayarak. "Şu elfin aklında başka bir düğün daha olsa gerek!"</p>

      <p class="calibre2">Drizzt buna cevap vermedi.</p>

      <p class="calibre2">Odaya başka bir cüce daha hızla girdi sonra Dagna'yı da alarak odayı terketti. Birkaç saniye sonra hayretler içinde kalan general geri döndü.</p>

      <p class="calibre2">"Ne oldu?" diye homurdandı Bruenor.</p>

      <p class="calibre2">"Başka bir misafir daha." diye açıkladı Dagna. Ve daha o konuşurken şişkin göbekli bir buçukluk odaya dalıverdi.</p>

      <p class="calibre2">"Regis!" diye haykırdı şaşırıp kalan Cattibrie. O ve Wulfgar dostlarını karşılamak için ona doğru koştular. Beş yol arkadaşı hiç umulmadık bir şekilde yeniden hep birlikteydi.</p>

      <p class="calibre2">"Gümbürgöbek!" diye haykırdı Bruenor, her zaman için aç olan buçukluğa taktığı alışılmış lakabı kullanarak. "Dokuz Cehennemin hangi dibinden—</p>

      <p class="calibre2">'Gerçekten de hangi dibinden,' diye düşündü Drizzt. Mithril Salonunun dışındaki patikalarda onu nasıl olup da göremediğini merak ediyordu. Dostları Regis'i bin milden daha uzak bir mesafedeki Calimport'da bırakmıştı, üstelik buçukluğu kurtarırken kafasını uçurdukları lonca başkanının yerine geçmiş bir halde.</p>

      <p class="calibre2">Bu hadiseyi kaçıracağımı mı düşünüyordunuz?" diye pufladı Regis, Bruenor'un ondan şüphe edişi karşısında hakarete uğramış gibi davranarak. "Yani en yakın iki dostumun düğününü?"</p>

      <p class="calibre2">Cattibrie ona sarıldı, buçukluk da bundan oldukça hoşnut görünüyordu.</p>

      <p class="calibre2">Bruenor ilgiyle Drizzt'e baktı ve Drowun bu sürpriz karşısında hiçbir cevabı olmadığını farkedince kafasını salladı. "Nereden öğrendin?" diye buçukluğa sordu cüce.</p>

      <p class="calibre2">"Şöhretini hafife alıyorsun. Kral Bruenor," diye yanıtladı Regis, göbeğinin ince kemerinin üzerinden aşağı sarkmasını sağlayan kibar bir reverans yaparak.</p>

      <p class="calibre2">Drizzt, bu reveransın ondan şıngırtılar gelmesini de sağladığına dikkat etti. Regis eğildiğinde yüzlerce mücevher ve bir düzine şişkin kese şıngırdamıştı. Regis her zaman güzel şeylerden hoşlanırdı, fakat Drizzt onun bu denli gösterişli bir şekilde süslendiğine hiç şahit olmamıştı. Mücevher düğmeli bir ceket giymişti ve üzerinde hipnotize edici büyülü yakut süs de dahil olmak üzere bir sürü mücevherat vardı. Drow bunca mücevheri bir arada hiç görmemişti.</p>

      <p class="calibre2">"Uzun süre kalacak mısın?" diye sordu Cattibrie.</p>

      <p class="calibre2">"Acelem yok," diye yanıtladı Regis. "Bir oda rica edebilir miyim?" diye Bruenor'a sordu, "eşyalarımı yerleştirmek ve uzun yolun yorgunluğunu atmak için?"</p>

      <p class="calibre2">"İcabına bakarız," diye onu temin etti Cattibrie. Bu sırada Bruenor ile Drizzt bir kez daha bakıştılar. İkisi de aynı şeyi düşünüyordu: sırttan bıçaklayan, fırsat düşkünü kimselerle dolu bir hırsızlar loncasının başındaki kişinin kudret makamını uzun bir süre terketmesi alışılmadık birşeydi.</p>

      <p class="calibre2">"Peki ya hizmetkarların?" diye sordu Bruenor. Bu bir yem sorusuydu.</p>

      <p class="calibre2">"Ah," diye kekeledi Regis, bir cevap uydurmaya çalışarak. "Ben... yalnız başıma geldim. Güneyliler kuzey baharının ayaz havasına dayanamıyor, bilirsiniz."</p>

      <p class="calibre2">"Pekala gidin öyleyse," diye emretti Bruenor. "İşkembeni bayram ettirecek bir ziyafet hazırlama sırası bende.'"</p>

      <p class="calibre2">Diğer üçü odadan çıktığında Drizzt cüce kralın yanına oturdu.</p>

      <p class="calibre2">"Calimport'da benim adımı pek az kişi duymuştur, elf,"' dedi Bruenor, Drizzt'e diğerleri odayı terkedince. "Ayrıca Uzunsemer'in güneyinde düğünü kim duymuş olabilir ki?"</p>

      <p class="calibre2">Deneyimli Bruenor'un kurnaz yüz ifadesi, Drizzt ile tamı tamına aynı fikirde olduğunu gösteriyordu. ''Hem ufaklık, hazinelerinin belli bir bölümünü yanında getirmiş, değil mi?" diye sordu cüce kral.</p>

      <p class="calibre2">"Birşeyden kaçıyor," diye yanıtladı Drizzt.</p>

      <p class="calibre2">"Başını yine belaya soktu— ' diye homurdandı Bruenor, "yoksa ben de sakallı bir gnomum!"</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">"Günde beş öğün," diye mırıldandı Bruenor, Drizzt'e. Drow ile buçukluğun Mithril Salonuna gelişinden beri bir hafta geçmişti. "Ve bir buçukluğun kaldırabileceğinden çok daha büyük porsiyonlar halinde!"</p>

      <p class="calibre2">Regis'in iştahı konusunda her zaman hayretlere düşen Drizzt'in cüce krala verilecek bir cevabı yoktu. İkisi birlikte salonun öbür tarafında duran ve açgözlülükle ağzına lokmalar tıkmakta olan Regis'i izliyordu.</p>

      <p class="calibre2">"Yeni tüneller açmamız iyi olacak," diye homurdandı Bruenor. "Bu herifi besleyebilmek için epey bir mithril tedarik etmemiz lazım."</p>

      <p class="calibre2">Sanki Bruenor'un yeni tünellerin keşfedilmesinden bahsetmesi bir işaretmiş gibi yemek salonuna General Dagna giriverdi. Görünüşe göre yemek yemeye pek de meraklı olmayan kahverengi sakallı huysuz cüce, bir hizmetkarı kenara iterek geçti ve salonun öbür ucundan dosdoğru Drizzt ile Bruenor'un yanma yürüdü.</p>

      <p class="calibre2">"Bu kısa bir gezinti olmuş," diye belirtti Bruenor, Drizzt'e diğer cüceyi gördüklerinde. Dagna, Yeraltıkent'in çok kuzeyindeki derin madenlere keşfe giden öncü grubuna liderlik etmek üzere daha o sabah dışarı çıkmıştı.</p>

      <p class="calibre2">"Sorun mu, hazine mi?" diye sordu Drizzt lafın gelişi. Her zaman için ikisini de bekleyen -ve gizlice umut eden- Bruenor ise sadece omuz silkti.</p>

      <p class="calibre2">"Kralım," diye selamladı Dagna, Bruenor'un önüne gelip durarak ve kara elfe hiç bakmayarak. Hızla eğilip reverans yaparken yüzündeki kaya gibi sert ifade, Drizzt'in şüphelerinden hangisinin doğru olduğuna dair hiçbir ipucu vermiyordu.</p>

      <p class="calibre2">"Mithril mi?" diye sordu Bruenor umutla.</p>

      <p class="calibre2">Dagna bu açık soru karşısında şaşırmış gibiydi. "Evet," dedi en sonunda. "Kapalı kapının ötesindeki tünel başlı başına yeni ve gördüğümüz kadarıyla cevher bakımından zengin bir maden serisine açılıyor. Cevher kokusu alan burnunuzun efsanesi yayılmaya devam edecek kralım." Bir kez daha eğilip reverans yaptı, bu sefer ilkinden de fazla eğildi.</p>

      <p class="calibre2">"Biliyordum," diye Drizzt'e fısıldadı Bruenor. "Daha sakalım bile çıkmamışken o bölgeye bir kez gitmiştim. Bir ettin öldürmüştüm..."</p>

      <p class="calibre2">"Ama bir sorun var," diye araya girdi Dagna, yüzü hâlâ ifadesiz bir şekilde.</p>

      <p class="calibre2">Bruenor, bezdirici cücenin bir açıklama yapması için biraz bekledi, sonra biraz daha bekledi. En sonunda Dagna'nın bu olaya dramatik bir hava katmak için duraksamış olduğunu ve eğer kendisine devam etmesi için bir söz söylemezse inatçı generalin günün geri kalan kısmında sessiz kalacağını anlayan Bruenor. "Sorun mu?" diye sordu.</p>

      <p class="calibre2">"Goblinler," dedi Dagna uğursuzca.</p>

      <p class="calibre2">Bruenor homurdandı. "Sorun var dediğini sanmıştım,"</p>

      <p class="calibre2">"Oldukça büyük bir kabile," diye devam etti Dagna. "Belki de yüzlercedir."</p>

      <p class="calibre2">Bruenor kafasını kaldırıp Drizzt'e baktı ve Drowun lavanta renkli gözlerindeki kıvılcımları görünce bu haberlerin kendisini pek sıkmadığı gibi onu da pek etkilemediğini anladı.</p>

      <p class="calibre2">"Yüzlerce goblin. elf," dedi Bruenor kurnazca. "Bu konuda ne düşünüyorsun?"</p>

      <p class="calibre2">Drizzt cevap vermedi, sadece sırıtmaya devam etti ve bıraktı herşeyi gözlerindeki kıvılcımlar anlatsın. Mithril Salonunun geri alınışından beri zaman hep olaysız geçer olmuştu; cüce tünellerinde çınlayan tek metal sesi madencilerin kazma ve küreklerinden, ustaların kızaklarından geliyordu. Ayrıca Mithril Salonu ile Gümüşay arasındaki yollar hünerli Drizzt için pek nadiren tehlikeli ya da maceraya açık oluyordu. Bu haberlerin Drowun ilgisini çekmesinin belirli bir sebebi daha vardı. Drizzt, iyi ırkları korumaya kendisini adamış olan bir rancerdi ve cılız kollu, pis kokulu goblinlerden dünyadaki diğer bütün kötü ırklardan nefret ettiğinden daha fazla nefret ediyordu.</p>

      <p class="calibre2">Bruenor, geniş salondaki diğer bütün masalar boş olduğu halde, Drow ile diğer cüceyi Regis'in masasına doğru götürdü. "Akşam yemeği bitti," diye pufladı kızıl sakallı kral, buçukluğun önündeki tabakları eliyle süpürüp şangırtıyla yere devrilmelerini sağlayarak.</p>

      <p class="calibre2">"Git Wulfgar'ı getir," diye hırladı Bruenor, buçukluğun şüphe dolu ifadesine cevaben. "Elliye kadar sayana dek yanıma geri dönmüş ol. Eğer geç kalırsan porsiyonlarını yarıya indiririm!"</p>

      <p class="calibre2">Regis çabucak kapıdan çıkıp gitti.</p>

      <p class="calibre2">Bruenor başıyla onaylayınca, Dagna cebinden bir kömür parçası çıkarttı ve masanın üzerine yeni bulunan bölgenin kaba bir haritasını çiziktirdi. Goblinlerin izine nerede rastladıklarını ve yapılan diğer incelemelere dayanarak goblin ininin merkezinin neresi olabileceğini gösterdi. İki cücenin özellikle ilgisini çeken şey tünellerin üzerinde çalışılmış, düzgün zeminlere ve köşeli duvarlara sahip olmasıydı.</p>

      <p class="calibre2">"Aptal goblinlere baskın yapmak için elverişli," diye Drizzt'e açıklama yapan Bruenor kurnazca göz kırptı.</p>

      <p class="calibre2">"Goblinlerin orada olduğunu biliyordun," diye suçladı onu Drizzt, Bruenor'un potansiyel madenlerin haberinden çok potansiyel düşmanların haberi karşısında heyecanlandığını ve pek şaşırmadığını farkederek.</p>

      <p class="calibre2">"Goblinlerin olabileceğini tahmin ettim," diye itiraf etti Bruenor. "Onları orada bir kez görmüştüm, ama ejderin gelişinden sonra babam ve askerleri, o zararlı böcekleri temizlemeye zaman bulamadı. Yine de bu uzun, çok uzun bir zaman önceydi, elf. -cüce bu sözünü daha iyi vurgulamak için uzun kızıl sakalını okşadı- Ve onların hâlâ orada olduklarından emin değildim."</p>

      <p class="calibre2">"Tehdit mi ediliyoruz?" diye gür ve bariton bir ses geldi. İki metreden uzun boylu barbar masaya doğru yürüdü ve Dagna'nın haritasına bakabilmek için aşağı doğru eğildi.</p>

      <p class="calibre2">"Sadece goblinler." diye yanıtladı Bruenor.</p>

      <p class="calibre2">"Savaşa çağrı!" diye kükredi Wulfgar, Bruenor'un kendisi için yapmış olduğu kudretli savaş çekici Aegis-fang'i avucunun içine vurarak.</p>

      <p class="calibre2">"Oyuna çağrı," diye düzeltti Bruenor ve Drizzt ile birbirile-rine bakıp başlarıyla onaylayarak gülüştüler.</p>

      <p class="calibre2">"Gördüğüm kadarıyla ikiniz öldürmeye pek hevesli görünüyorsunuz," diye söze karıştı Regis'in yanında duran Cattibrie.</p>

      <p class="calibre2">"Sadede gel," diye kızdı Bruenor.</p>

      <p class="calibre2">"Kendi deliklerinde oturan, kimseyi rahatsız etmeyen birkaç goblin buldunuz ve katliam yapmayı planlıyorsunuz," diye sözüne devam etti Cattibrie. babasının alaycı tavrına cevaben.</p>

      <p class="calibre2">"Kadın!" diye haykırdı Wulfgar.</p>

      <p class="calibre2">Drizzt'in neşeli gülümsemesi bir anda yok oluverdi ve kule gibi uzun barbarın küçümseyici tavrına bakarken yerini hayretler içindeki bir yüz ifadesine bıraktı.</p>

      <p class="calibre2">"Bunun için memnun ol," diye nazikçe cevap verdi Cattibrie. Hiç tereddüt etmemiş ve Bruenor ile yaşadığı daha önemli olan tartışmadan kopmamıştı. "Goblinlerin savaş istediğini nereden biliyorsun?" diye sordu krala. "Ya da bu umurunuzda mı?"</p>

      <p class="calibre2">"O tünellerde mithril var," diye yanıtladı Bruenor, sanki bu cümlenin bütün münakaşayı sona erdirmesi gerekliymiş gibi.</p>

      <p class="calibre2">"Peki onlar goblinlerin mithrili sayılmaz mı?" diye sordu Cattibrie masumca. "Hem de hakkıyla?"</p>

      <p class="calibre2">"Pek uzun bir süre için değil," diye söze karıştı Dagna, fakat Bruenor'un ekleyebileceği akıllıca bir yorum yoktu. Kızının epey suçlayıcı ve şaşırtıcı olan soru zinciri karşısında afallamıştı.</p>

      <p class="calibre2">"Savaş sizin için daha önemli, hepiniz için," diye devam etti Cattibrie, bilgiç mavi gözleriyle karşısındaki dört kişiye de sırayla baktı, "bulunabilecek bütün hazinelerden daha önemli. Heyecan için açlık duyuyorsunuz. Eğer o tüneller değersiz taşlardan ibaret olsaydı bile goblinlerin peşine düşerdiniz!"</p>

      <p class="calibre2">"Ben düşmezdim," diye öttü Regis. ama ona kimse aldırış etmedi.</p>

      <p class="calibre2">"Onlar goblin," dedi Drizzt, kıza. "Babanın canını alan şey de bir goblin saldırısı değil miydi?"</p>

      <p class="calibre2">"Evet," diye kabul etti Cattibrie. "Ve eğer o kabileyi bir elime geçirirsem, yaptıkları feci şey için onları ceset yığınına dönüştüreceğimden emin olun. Ama bin milden uzun bir mesafe ötede olan o goblinler bu kabilenin akrabası mı?"</p>

      <p class="calibre2">"Goblin goblindir!" diye hırladı Bruenor.</p>

      <p class="calibre2">"Ah?" diye yanıtladı Cattibrie, kollarını kavuşturarak. "Peki ya Drow Drow mudur?"</p>

      <p class="calibre2">"Bu ne biçim konuşma?" diye sordu Wulfgar, kısa süre sonra eşi olarak kadına dik dik bakarken.</p>

      <p class="calibre2">"Eğer tünellerinde dolaşan bir kara elf bulsaydın," dedi Cattibrie, Bruenor'a, barbarın hışımla yanına koşmuş olmasına rağmen Wulfgar'ı tamamen duymazdan gelerek, "planlarını çizip onu öldürür muydun?"</p>

      <p class="calibre2">Bruenor, Drizzt'e doğru rahatsızlık dolu bir bakış attı, ama Cattibrie'ın çıkarımlarının tartışmayı hangi noktaya doğru götürdüğünü -ve inatçı kralı köşeye kıstırdığını- anlayan Drizzt yine gülümsemekteydi.</p>

      <p class="calibre2">"Tut ki onu öldürdün ve tut ki o Drizzt Do'Urden idi. Peki o zaman yanında senin kibir dolu böbürlenmelerini sabırla dinleyecek başka birisini bulabilecek miydin?" diye sözünü bitirdi genç kadın.</p>

      <p class="calibre2">"En azından seni temiz bir şekilde öldürürdüm," diye Drizzt'e fısıldadı, kabadayılık baloncuğu az önce patlamış olan Bruenor.</p>

      <p class="calibre2">Drizzt'in kahkahası dosdoğru göbeğinden yükseldi. "Barış görüşmesi," dedi en sonunda. "Genç ve bilge dostumuzun gayet iyi söylediği sözlere dayanarak bu goblinlere niyetlerini açıklama şansını tanımalıyız." Durdu ve Cattibrie'a baktı. Lavanta renkli gözleri hâlâ panldıyordu, zira goblinlerden ne beklemesi gerektiğini biliyordu. "Tabii onları kesip biçmeden önce."</p>

      <p class="calibre2">"Temiz bir şekilde," diye ekledi Bruenor.</p>

      <p class="calibre2">"O bu konuda hiçbir şey bilmiyor!" diye sızlandı Wulfgar, tartışmaya bütün gerginliği bir anda geri getirerek.</p>

      <p class="calibre2">Drizzt onu soğuk ve sert bir bakışla susturdu. Kara elfin şimdiye kadar barbara hiç atmadığı kadar tehditkar bir bakıştı bu. Cattibrie, yüzünde acı dolu bir ifadeyle önce birine, sonra diğerine baktı. Sonra Regis'in omuzuna hafifçe vurdu ve ikisi odayı terketti.</p>

      <p class="calibre2">"Bir avuç goblinle mi konuşacağız yani?" diye sordu Dagna, duyduklarına inanamayarak.</p>

      <p class="calibre2">"Öf, kapa çeneni be." diye cevap verdi Bruenor, ellerini 'güm' diye masaya indirip haritayı bir kez daha gözden geçirerek. Wulfgar ile Drizzt'in birbirilerine dik dik bakmayı kesmediğini anlaması için birkaç saniye geçmesi gerekti. Bruenor, Drizzt'in bakışının altında yatan hayreti farketti. Ama barbara bakınca, onun ifadesinin altında hiçbir gizli duygu, bu hadisenin kolayca unutulacağına dair hiçbir ipucu göremedi.</p>

      <p class="calibre2">Drizzt, Cattibrie'ın odasının bulunduğu koridorda taş duvara yaslanmış duruyordu. Genç kadınla konuşmak, goblin kabilesi hakkındaki toplantıda neden o kadar endişeli ve katı olduğunu öğrenmek için gelmişti. Cattibrie, beş yol arkadaşının yüzleştiği zor durumlara her zaman farklı bir bakış açısı getirirdi. Ama bu sefer Drizzt'e, kızı yönlendiren başka birşey varmış, konuşmasına hararet katan şey goblinlerden farklı bir unsurmuş gibi geliyordu.</p>

      <p class="calibre2">Kapının dışında duvara yaslanmış duran kara elf, kısa süre içinde nedenini anlamaya başladı.</p>

      <p class="calibre2">"Sen geliniyorsun!" diyordu Wulfgar yüksek sesle. ''Senin önleme girişimlerine rağmen bir savaş çıkacak. Onlar goblin. Cücelerle barış görüşmesi falan yapmayacaklar!"</p>

      <p class="calibre2">"Eğer bir savaş çıkarsa, benim orada olmamı istemeniz lazım," diye karşılık verdi Cattibrie.</p>

      <p class="calibre2">"Sen gelmiyorsun."</p>

      <p class="calibre2">Drizzt, Wulfgar'ın ses tonundaki kesin hüküm karşısında kafasını salladı. Wulfgar'ın daha önce bu şekilde hiç konuşmamış olduğunu düşündündü. Fakat genç ve sert barbarla ilk tanışmalarını hatırladığında fikrini değiştirdi. O zaman da inatçıydı, gururluydu ve neredeyse şimdi olduğu kadar ahmakça konuşuyordu.</p>

      <p class="calibre2">Wulfgar odasına geri dönerken Drizzt'i kendisini beklerken buldu. Drow duvara rahatça yaslanmıştı, bilekleri büyülü palalarının kabzalarının üstünde duruyordu ve orman yeşili pelerinini omuzlarının gerisine atmıştı.</p>

      <p class="calibre2">"Bruenor beni mi çağırdı?" diye sordu Wulfgar, Drizzt'in neden onun odasında olduğunu anlayamadığı için kafası karışmıştı.</p>

      <p class="calibre2">Drizzt kapıyı iterek kapattı. "Buraya Bruenor için gelmedim," diye açıkladı net bir şekilde.</p>

      <p class="calibre2">Wulfgar onun ne demek istediğini anlamayıp omuz silkti. "Hoş-geldin öyleyse," dedi, verdiği selamda gergin bir tınıyla. "Salonlardan dışarı pek sık çıkar oldun. Bruenor da onun yanında olmanı istiyor—“</p>

      <p class="calibre2">"Buraya Cattibrie için geldim," diye sözünü kesti Drizzt.</p>

      <p class="calibre2">Barbar buz mavisi gözlerini çabucak kıstı ve güçlü çenesini havaya doğru kaldırarak omuzlarını dikleştirdi. "Seninle buluştuğunu biliyorum," dedi, "sen gelmeden önce dağ yolunda buluştu."</p>

      <p class="calibre2">Wulfgar'ın ses tonundaki saldırgan tavrı farkedince Drizzt'in yüzünde şaşkın bir ifade belirdi. Cattibrie'ın onunla buluşmasına Wulfgar neden bu kadar kafa yoruyordu ki? Bu iri dostunun sorunu neydi böyle?</p>

      <p class="calibre2">"Regis bana söyledi," diye açıkladı Wulfgar, görünüşe göre Drizzt'in aklı karışık ifadesini yanlış anlayarak. Barbarın gözlerinde kibirli bir bakış belirdi, sanki bu gizli bilginin kendisine bir çeşit üstünlük sağladığına inanıyormuş gibiydi.</p>

      <p class="calibre2">Drizzt kafasını salladı ve yüzüne düşmüş olan gür beyaz saçlarını narin parmaklarıyla geriye doğru taradı. "Buraya dağ yolunda yapılmış herhangi bir buluşma için gelmedim," dedi, "ya da Cattibrie'ın bana söylediği herhangi birşey için." Bileklerini tekrar rahatça silahlarını kabzasına koyan Drizzt, geniş oda boyunca yürüdü ve barbarın tam karşısındaki büyük yatağın arkasında durdu.</p>

      <p class="calibre2">"Fakat Cattibrie bana her ne söylediyse," diye eklemeden edemedi, "bu seni hiç ilgilendirmez."</p>

      <p class="calibre2">Wulfgar gözünü bile kırpmadı, ama Drizzt barbarın yatağın üstünden sıçrayıp üzerine saldırmamak için kendisini zor tuttuğunu görebiliyordu. Wulfgar'ı çok iyi tanıdığını düşünen Drizzt, gördüğü şeye inanamıyordu.</p>

      <p class="calibre2">"Buna nasıl cüret edersin?" diye hırladı Wulfgar, dişlerini sıkarak. "O benim—"</p>

      <p class="calibre2">"Cüret etmek mi?" diye yapıştırdı cevabı Drizzt. "Cattibrie hakkında sanki o senin bir malınmış gibi konuşuyorsun. Ona biz goblinlerin yanına giderken geride kalacağını söyledin, daha doğrusu emrettin."</p>

      <p class="calibre2">"Haddini aşıyorsun," diye uyardı Wulfgar.</p>

      <p class="calibre2">"Sarhoş bir ork gibi burnundan soluyorsun," diye cevap verdi Drizzt ve bu benzetmenin garip bir şekilde uygun olduğunu düşündü.</p>

      <p class="calibre2">Wulfgar, kendisini hazırlamak için koca göğsünü şişirip derin bir nefes aldı. Tek bir adımda yatağın önünden duvara, muhteşem savaş çekicinin asılı durduğu kancaların yanına geldi.</p>

      <p class="calibre2">"Bir zamanlar hocamdın," dedi NVulfgar sakince.</p>

      <p class="calibre2">"Her zaman dostundum," diye yanıtladı Drizzt.</p>

      <p class="calibre2">Wulfgar ona hiddetli bir bakış fırlattı. "Benimle bir babanın oğluyla konuştuğu gibi konuşuyorsun. Dikkat et, Drizzt Do'Urden, artık hoca değilsin."</p>

      <p class="calibre2">Drizzt şaşkınlıktan neredeyse yere devrilecekti, özellikle de hâlâ kendisine tehditkar bir şekilde bakan Wulfgar, kudretli savaş çekici Aegis-fang'i duvardan çekip alınca epey afalladı.</p>

      <p class="calibre2">"Şimdi hoca sen misin?" diye sordu kara elf.</p>

      <p class="calibre2">Wulfgar yavaşça başıyla onayladı ve Drizzt'in ellerinde aniden iki pala belirince şaşkınlıkla gözlerini kırpıştırdı. Büyücü Malchor Harpel'in Drizzt'e vermiş olduğu büyülü kılıç Parıltı, hafif ve mavi bir alevle ışıldıyordu.</p>

      <p class="calibre2">"Tanışmamızı hatırlıyor musun?'' diye sordu kara elf. Akıllıca davranıp yatağın ayak ucundan dolaştı, çünkü aralarında yatak varken Wulfgar'ın daha büyük bir mesafeye uzanabilmesi ona açık bir avantaj sağlardı. "Kelvin Yığınında yaptığımız o dersleri, tundraya ve halkının kamp ateşlerine bakışımızı hatırlıyor musun?"</p>

      <p class="calibre2">Wulfgar yavaşça döndü ve tehlikeli Drowa yüzü dönük durdu. Silahını kavrarken güçlü barbarın yumruklan kansızlıktan bembeyaz olmuştu.</p>

      <p class="calibre2">"Verbeegleri hatırlıyor musun?" diye sordu Drizzt, bu hatırayla birlikte yüzünde bir gülümseme belirerek. "Sen ve ben koca bir dev inine karşı beraber savaşıp, beraber kazanmıştık.</p>

      <p class="calibre2">"Ve ejder Buz Ölüm'ü?" diye devam etti Drizzt, mağlup ettikleri ejderin ininden almış olduğu diğer palasını kaldırıp göstererek.</p>

      <p class="calibre2">"Hatırlıyorum," diye yanıtladı Wulfgar sessiz ve sakin bir şekilde. Genç adamı kendisine getirdiğini düşünen Drizzt palalarını kınlarına geri sokmaya başladı.</p>

      <p class="calibre2">"Geçmiş günlerden bahsediyorsun!" diye aniden kükredi barbar, o kadar iri bir adamdan beklenmeyecek bir hız ve çeviklikte ileri doğru koşarak. Drizzt'in yüzüne doğru bir yumruk savurdu ve şaşkına dönmüş Drizzt aşağı doğru eğildiğinde barbarın darbesi Drowun omuzuna isabet etti.</p>

      <p class="calibre2">Rancer bu darbeyle birlikte yana doğru yuvarlandı ve odanın öbür köşesinde ayağa kalktı, palaları tekrar ellerinde belirmişti.</p>

      <p class="calibre2">"Başka bir ders vermenin zamanı," diye söz verdi, lavanta renkli gözleri barbarın daha önce pek çok kez görmüş olduğu içsel bir ateşle parlayarak.</p>

      <p class="calibre2">Gözü hiç korkmayan Wulfgar saldırıya devam etti. Önce Aegis-fang ile bir takım savaş hileleri sergiledi, sonra çekicin yönünü değiştirerek yukarıdan aşağıya doğru Drowun kafatasını paramparça edebilecek güçte bir darbe savurdu.</p>

      <p class="calibre2">"Savaş yüzü görmeyeli bu kadar uzun bir süre mi geçti yani?" diye sordu Drizzt, bu hadisenin garip bir oyun, belki de genç barbarlarının erkekliğe adım atmasının bir adeti olduğunu düşünerek. Palalarını kafasının üzerinde çapraz yaptı ve aşağı doğru inen çekici kolayca durdurdu. Darbenin katıksız gücü karşısında bacakları bükülecek gibi oldu.</p>

      <p class="calibre2">Wulfgar ikinci bir darbe için yeniden gerildi.</p>

      <p class="calibre2">''Her zaman saldırıyı düşünüyorsun," diye azarladı Drizzt, palalarının düz kısımlarını dışarı doğru tek tek savurup Wulfgar'ın yanaklarına küçük darbeler indirirken.</p>

      <p class="calibre2">Barbar bir adım geriledi ve yanaklarındaki ince kan çizgisini elinin tersiyle sildi. Hâlâ gözünü bile kırpmamıştı.</p>

      <p class="calibre2">"Özür dilerim," dedi Drizzt kanı görünce. "Kesmek istememiştim—</p>

      <p class="calibre2">Wulfgar hışımla üzerine saldırdı. Vahşice çekicini sallıyor ve savaş tanrısı Tempus'a sesleniyordu.</p>

      <p class="calibre2">Drizzt yana doğru adım atarak ilk darbeden kaçtı -bu darbe onun yanındaki taş duvardan oldukça büyük bir parçayı kopardı- ve savaş çekicine doğru adım atıp silahı durdurmak için kolunu etrafına kenetledi.</p>

      <p class="calibre2">Wulfgar bir elini açıp silahı serbest bıraktı ve Drizzt'i tuniğinin ön kısmından kavrayıp kolayca yerden kaldırdı. Kolunu dosdoğru ileri ittirip Drowu duvara çarparken barbarın çıplak kolundaki kaslar şişip kabardı.</p>

      <p class="calibre2">Drizzt iri adamın gücüne inanamıyordu! Sanki dosdoğru duvarın içinden geçip bir sonraki odaya çıkacak gibi hissediyordu— en azından bir sonraki odanın var olduğunu umuyordu! Bir bacağıyla tekme savurdu. Tekmenin yüzüne nişanlandığını düşünen Wulfgar eğilip geri çekildi, fakat Drizzt bacağını barbarın şişkin koluna, dirseğinin etrafına doladı. Bacağını bir manivela gibi kullanan Drizzt, Wulfgar'ın bileğinin dış kısmına yumruk indirdi, kolu büktü ve kendisini duvara sıkışmaktan kurtardı. Yere düşerken palasının kabzasıyla yumruk attı, sert bir şekilde Wulfgar'ın burnuna isabet ettirdi ve barbarın savaş çekicini bıraktı.</p>

      <p class="calibre2">Wulfgar'dan gelen hırıltı gaddarcaydı. Darbe indirmek için çekicini kaldırdı, ama Drizzt o zamana kadar yere düşmüştü bile. Drow sırt üstü yuvarlandı, ayaklarını duvara sabitledi ve kendisini ittirerek Wulfgar'ın iki yana açılmış bacakları arasından kayarak geçti. Drizzt'in ayağı yeniden yükseldi ve barbarın bacak arasına acı verici bir tekme indirdi. Sonra Drizzt, Wulfgar'ın arkasına geçince, iki ayağını da kaldırıp barbarın dizlerinin arkasına tekme attı.</p>

      <p class="calibre2">Wulfgar'ın bacakları büküldü ve dizlerinden birisi duvara çarptı.</p>

      <p class="calibre2">Drizzt kazandığı devinimi tekrar yuvarlanmak için kullandı. Ayağa kalktı ve havaya sıçradı, dengesini yitirmiş Wulfgar'ın saçlarını kavradı ve sertçe asılarak adamı kesilmiş bir ağaç gibi yere devirdi.</p>

      <p class="calibre2">Ayağa kalkmaya çabalayan Wulfgar inledi ve debelendi, ama Drizzt'in palaları kabzalar önde olmak suretiyle dalışa geçti ve iri adamın çenesine 'güm' diye iniverdi.</p>

      <p class="calibre2">Wulfgar kahkaha attı ve yavaşça ayağa kalktı. Drizzt geri çekildi.</p>

      <p class="calibre2">"Sen hoca değilsin," dedi Wulfgar yeniden, ama yaralanmış ağzının yanından süzülen kanla dolu tükürükler onun bu iddiasını epey zayıflatıyordu.</p>

      <p class="calibre2">"Bunun sebebi ne?" diye bilmek istedi Drizzt. "Hemen şimdi anlat!"</p>

      <p class="calibre2">Aegis-fang döne döne uçarak üzerine doğru geldi.</p>

      <p class="calibre2">Drizzt yere doğru dalışa geçti ve ölümcül darbeden kıl payıyla kurtuldu. Çekicin duvara çarpma sesini duyunca ve taşın üzerinde hiç şüphesiz temiz bir delik açtığını anlayınca irkildi.</p>

      <p class="calibre2">Daha hücum eden barbar ona yaklaşamadan önce, Drow hayret verici bir şekilde yeniden ayağa kalktı. Drizzt hantal hareket eden adamın uzanabileceği mesafeden eğilerek kaçtı, hızla döndü ve Wulfgar'ı kıçından tekmeledi. Wulfgar kükreyerek hışımla döndü ve Drizzt'in kılıcının düz kısmıyla yüzüne bir kesik daha yedi. Bu sefer kan çizgisi o kadar da ince değildi.</p>

      <p class="calibre2">Bir cüce kadar inatçı olan Wulfgar bir yumruk daha savurdu.</p>

      <p class="calibre2">"Öfken seni yeniyor," diye belirtti Drizzt, darbeden kolayca kaçarken. Savaş sanatı konusunda -ki bu gerçekten bir sanattı!- bu kadar eğitimli olan Wulfgar'ın kontrolünü kaybettiğine inanamıyor-du.</p>

      <p class="calibre2">Wulfgar yine hırladı ve bir yumruk daha savurdu, fakat bu sefer anında geri çekilmek zorunda kaldı. Çünkü Drizzt darbeyi karşılamak için Parıltı'yi, daha doğrusu Parıltı'nın en keskin yerini devreye sokmuştu. Wulfgar yumruğunu çok geç geri çekti ve kanlı elini öbür eliyle kavradı.</p>

      <p class="calibre2">"Çekicinin sana geri döneceğini biliyorum," dedi Drizzt. Wulfgar şaşırmış görünüyordu, sanki kendi silahının büyüsünü unutmuş gibiydi. "Onu yakalayabilmek için elinde parmaklarının kalmasını ister misin?"</p>

      <p class="calibre2">Ve o anda Aegis-fang barbarın ellerine geri döndü.</p>

      <p class="calibre2">Bu saçma hadise yüzünden afallayan ve bu işten bıkmış olan Drizzt, palalarını kınlarına geri soktu. Barbardan taş çatlasa bir metre ötede, yani onun erişebileceği bir mesafede duruyordu. Ellerini iki yana açmıştı ve savunmasızdı.</p>

      <p class="calibre2">Dövüşün bir yerinde, belki de bunun bir oyun olmadığını anladığında gözlerindeki alevler sönüp gitmişti.</p>

      <p class="calibre2">Wulfgar uzun bir süre kıpırtısız durdu ve gözlerini kapattı. Drizzt'e sanki bir iç savaş veriyormuş gibi geldi.</p>

      <p class="calibre2">Barbar gülümseyerek gözlerini açtı ve savaş çekicinin kafa kısmını yere doğru indirdi.</p>

      <p class="calibre2">"Dostum," dedi Drizzt'e. "Hocam. Geri dönmen çok iyi oldu." Wulfgar'ın eli Drizzt'in omuzuna doğru uzandı.</p>

      <p class="calibre2">Eli aniden yumruk oldu ve Drizzt'in yüzüne doğru savruldu.</p>

      <p class="calibre2">Drizzt hızla döndü, kendi kolunu Wulfgar'ınkine doladı ve onun devinimiyle savrularak barbarın paldır küldür tökezlemesine sebep oldu. Fakat Wulfgar diğer elini zamanında kaldırıp Drowu yakaladı ve Drizzt'i de beraberinde sürükledi. İkisi de doğrulup yan-yana duvara sırtlarını dayadılar ve içten bir kahkaha attılar.</p>

      <p class="calibre2">Drizzt'e yemek salonundaki toplantıdan beri ilk defa, eski dövüş arkadaşı bir kez daha yanındaymış gibi geldi.</p>

      <p class="calibre2">Drizzt kısa süre sonra ayrıldı, tabii Cattibrie'dan bahsetmedi -odada az önce ne yaşandığını tam olarak çözümlemeden bu konuyu açmayacaktı. Drizzt en azından barbarın genç kadın konusunda kafasının karışık olduğunu anlamıştı. Wulfgar, erkek egemen bir kabileden, kadınların yalnızca efendileri, yani erkekler tarafından konuşmaları söylenince konuştukları bir toplumdan geliyordu. Şimdi Cattibrie ile evlenecekken, Wulfgar gençlik derslerini silkeleyip atmakta güçlük çekiyor gibiydi.</p>

      <p class="calibre2">Bu düşünce Drizzt'i epey rahatsız ediyordu. Cüce ülkesinin dışındaki dağ yolundayken Cattibrie'da gördüğü üzüntünün sebebini şimdi anlıyordu.</p>

      <p class="calibre2">Wulfgar'ın gitgide yükselen aptallığını da anlıyordu. Eğer inatçı barbar, Cattibrie'ın içindeki ateşleri söndürmeye çalışırsa, ilk olarak kıza aşık olmasını sağlayan, onda sevdiği -Drizzt'in de sevdiği- herşeyi genç kadından çalmış olacaktı.</p>

      <p class="calibre2">Drizzt bu fikri derhal aklından uzaklaştırdı; Cattibrie'ın bilgiç mavi gözlerine on senedir bakıyor, inatçı babasına dahi boyun eğdirişine tanık oluyordu.</p>

      <p class="calibre2">Ne Wulfgar, ne Drizzt, ne de tanrılar Cattibrie'ın gözlerindeki alevleri söndüremezdi.</p>

      <p class="calibre2">Dört dostuna ve ikibinden fazla cüce askere komutanlık eden Sekizinci Mithril Salonu Kralı, barış görüşmesine gitmekten çok savaşa girmek için donanmıştı. Bruenor ezilmiş ve bir boynuzu çok uzun süre evvel kırılıp kaybolmuş olan tek boynuzlu miğferini takmış, gümüşümsü metal katları tıknaz göğsünün üzerinde dikey çizgiler çizen ve meşale ışığında parlayan kaliteli mithril zırhını giymişti. Som altından olan kalkanının üzerinde Battlehammer Klanının köpüklü bira kupası flaması vardı. Bine yakın savaş kurbanını temsil eden çentikle (ki o sayının büyük bir kısmı goblinler-den oluşuyordu) dolu olan baltası kemerindeki bir ilmikte, kolayca ulaşabileceği bir yerde hazır bekliyordu.</p>

      <p class="calibre2">Koca göğsünün üzerinde bir kurt kafası duran doğal kürkü içindeki Wulfgar, cücenin ardından geliyor ve savaş çekici Aegis-fang, dirseğinin kıvrımına dayanmış bir şekilde önünde duruyordu. TaulmariPi sırtına asmış olan Cattibrie onun yanında yürüyordu. Ama ikisi pek az konuşuyordu ve aralarındaki gerginlik barizdi.</p>

      <p class="calibre2">Drizzt cüce kralın sağ tarafındaydı, Regis ise ona yetişmek için hızla yürüyordu. Attığı her adımda kasları gerilen zarif ve heybetli panter ise, dar ve engebeli koridor ne zaman genişlese gölgeler içine dalıp çıkıyordu. Beş dostun ardından gelen cücelerin çoğu meşale taşıyor ve titrek ateşler duvarlarda canavarımsı gölgeler yaratıyordu. Bu da yol arkadaşlarının tetikte kalmasını sağlıyordu— Drizzt ile Guenhwyvar yanlarındayken pusuya düşeceklerinden değildi hani. Kara elfin kara panter dostu öncülük etmekte oldukça hünerliydi.</p>

      <p class="calibre2">Ve bu grubu kimse pusuya düşüremezdi. Bütün birlik kocaman, sağlam miğferler, zırhlar ve kaliteli silahlarla savaş için donanmıştı. Cücelerin her biri, uzaktan atış yapmak için ya çekiç ya da balta taşıyordu ve eğer düşman yakınlarına gelirse meydana çıkaracakları daha acımasız bir silahları da vardı.</p>

      <p class="calibre2">Birliğin tam ortasında sıraya girmiş olan dört cüce, tıknaz omuzlarında kocaman bir kalası sırtlanmışlardı. Onların yanındakiler ise merkez kısımları kesilip alınmış, büyük, kalın ve daire şeklinde taş dilimleri taşıyordu. Tugayın bu kısmında çoğu kimse ağır halatlar, çentikli uzun sopalar, zincirler ve bükülgen metal levhalar taşıyordu. Bunlar, Bruenor'un cüce olmayan dostlarının meraklı bakışlarına cevaben 'goblin oyuncağı' olarak açıkladığı aletin parçalarıydı. Ağır parçalara bakan Drizzt, goblinlerin bu zımbırtıdan ne kadar eğlence çıkaracağını tahmin edebiliyordu.</p>

      <p class="calibre2">Sağ tarafa doğru giden geniş bir koridorun bulunduğu bir kavşakta, dev kemiklerinden oluşan bir yığın ve yığının üzerinde buçukluğun tamamen içine girebileceği kadar iri iki kafatası buldular.</p>

      <p class="calibre2">"Ettin," diye açıkladı Bruenor, zira henüz sakalsız bir çocukken bu canavarı öldüren de kendisiydi.</p>

      <p class="calibre2">Bir sonraki kavşakta General Dagna ve öncü kuvvetlerle, yani savaş deneyimli üçyüz cüceyle buluştular.</p>

      <p class="calibre2">"Görüşme ayarlandı," diye açıkladı Dagna. "Goblinler üçyüz metre aşağıdaki geniş bir mağaradalar."</p>

      <p class="calibre2">"Yandan kuşatacak mısın?" diye sordu Bruenor.</p>

      <p class="calibre2">"Evet, ama goblinler de öyle yapacak," diye açıkladı kumandan. "Taş çatlasa dörtyüz baş yaratık var. Cobble ile üçyüz adamını uzun bir yoldan gidip, mağaranın arka tarafından dolaşarak herhangi bir kaçışı önlemeleri için yolladım."</p>

      <p class="calibre2">Bruenor başıyla onayladı. Bekleyebilecekleri en kötü şey aşağı yukarı eşit sayılardı ve Bruenor cücelerinden her birini beş goblin pisliğine bedel tutuyordu.</p>

      <p class="calibre2">"Ben yüz kişiyle dosdoğru mağaraya gidiyorum," diye anlattı cüce kral. "Bir diğer yüz kişi sağ taraftan oyuncakla beraber gidecek ve sol taraf da sana ait." Sana ihtiyacım olursa beni yan yolda bırakma sakın!"</p>

      <p class="calibre2">Dagna'nın gülüşünde üstün bir özgüven vardı, ama sonra yüz ifadesi aniden ciddileşti. "Konuşmayı siz mi yapacaksınız?" diye sordu Bruenor'a. "Goblinlere hiç güvenmiyorum."</p>

      <p class="calibre2">"Ah, bana oynayacak bir oyunları vardır, yoksa ben de sakallı bir gnomum,'' diye yanıtladı Bruenor, "ama bu goblin takımı yüzlerce yıldır cüce yüzü görmemiş, tabii tahminimde yanılmıyorsam. Ve bizi yapmamaları gerektiği kadar hafife alacaklardır."</p>

      <p class="calibre2">İkisi sertçe el sıkıştılar ve Dagna hızla ayrıldı. Üçyüz askerin ağır çizmeleri toplanan bir fırtınanın gümbürtüsü gibi koridorlar arasında yankılanıyordu.</p>

      <p class="calibre2">"Gizlilik hiçbir zaman cücelerin güçlü bir özelliği olmamıştır," diye belirtti Drizzt şakayla.</p>

      <p class="calibre2">Regis, ayrılan kalabalığın açıklarla dolu olan savaş oluşumuna epey bir süre baktıktan sonra kafasını çevirip kalası, taş diskleri ve diğer nesneleri taşıyan grubu inceledi.</p>

      <p class="calibre2">"Eğer buna cesaretin yoksa..." diye başladı Bruenor, buçukluğun ilgisini korku olarak değerlendirerek.</p>

      <p class="calibre2">"Buradayım, değil mi?" diye sertçe, daha doğrusu kabaca cevap verdi Regis ve sesindeki alışılmadık tını dostlarının ona şaşkınlıkla bakmasını sağladı. Ama sonra Regis'e mahsus bir hareket sergileyerek şişko göbeğinin altındaki kemerini yukarı çekiştirdi, omuzlarını dikleştirdi ve kafasını çevirdi.</p>

      <p class="calibre2">Diğerleri Regis'in bu davranışına gülmeyi başardılar, ama Drizzt ona ilgiyle bakmaya devam etti. Regis gerçekten de 'buradaydı'. Ama neden gelmiş olduğunu Drow bilmiyordu. Regis'in savaştan hoşlanmadığını söylemek, yemekleri kaçırmayı sevmediğini söylemek kadar gereksizdi.</p>

      <p class="calibre2">Birkaç dakika sonra krallarının ardındaki yüz asker geniş bir kavisli geçitten geçtiler, goblin kalabalığının durduğu büyük bölgenin zemininden birkaç metre yukarıdaki bir taş tabakasını aştılar ve görüşme için kararlaştırılmış olan mağaraya girdiler. Drizzt, bu yükseltil! kısımda hiçbir dikit sütunun olmayışını ilgiyle farketti, aynı durum ötedeki büyük alan için de geçerliydi. Pek de yüksek olmayan tavandan aşağıya bir sürü sarkıt uzanıyordu; peki o zaman neden sarkıtlardan damlalar alışılageldiği gibi taştan dikitler oluşturmamıştı?</p>

      <p class="calibre2">Drizzt ile Guenhwyvar bir kenara doğru ilerleyip meşale ateşlerinin aydınlatma alanının dışına çıktılar, zaten istisnai görüş kabiliyeti sayesinde Drowun hiçbir ışığa ihtiyacı yoktu. Aşağıya doğru uzanan sarkıtlar arasındaki gölgelere karışan iki yoldaş, sanki görünmez olmuş gibiydi.</p>

      <p class="calibre2">Drizzt'in pek uzağında olmayan Regis de öyle.</p>

      <p class="calibre2">"Daha işe başlamadan önce üstünlük sağladık bile," diye fısıldadı Bruenor, Wulfgar ile Cattibrie'a. "Goblinlerin dahi bundan daha akıllı olacağını sanıyor insan!" Bu düşünce cücenin duraksamasını sağladı ve yükseltili bölümün kenarlarına baktı. Mağaranın bu bölümüne uysun diye bu taş tabakasının üzerinde çalışılmış -alet edevatla çalışılmış- olduğunu farketti. Drizzt'in gözden kaybolduğu alana doğru bakan Bruenor'un koyu gözleri şüpheyle kısıldı.</p>

      <p class="calibre2">"Düşünüyorum da, barış görüşmesi için daha yüksek seviyede olmamız iyi birşey," dedi Bruenor, oldukça yüksek bir sesle.</p>

      <p class="calibre2">Drizzt anladı.</p>

      <p class="calibre2">"Bütün tabaka bir tuzak gibi görünüyor," diye belirtti Drowun hemen ardından gelen Regis.</p>

      <p class="calibre2">Drizzt neredeyse yerinden sıçrayacaktı. Buçukluğun nasıl olup da ona bu kadar yaklaştığına şaşırıp kaldı ve hareketlerini sessizleştirmek için Regis'in yanında ne çeşit bir büyülü nesne taşıdığını merak etti. Buçukluğun bakışlarını takip eden Drizzt, platformun en yakındaki köşesine baktı ve taşın altından yarı yarıya yükselmiş olan bir sütun, kısa süre önce üst kısmı kesilmiş olan ince bir dikit gördü.</p>

      <p class="calibre2">"Sıkı bir darbe burayı çökertebilir," diye akıl yürüttü Regis.</p>

      <p class="calibre2">"Burada kal," diye talimat verdi Drizzt, kurnaz buçukluğun tahminiyle hemfikir olarak. Galiba goblinler savaş alanını hazırlamaya biraz zaman ayırmıştı. Drizzt cücelerin görebileceği bir alana çıktı, Bruenor'a etrafı kolaçan edeceğine dair bazı işaretler yaptıktan sonra gözden kayboldu. Guenhwyvar da kenar kısmından pek uzak durmadan ona paralel bir şekilde ilerledi.</p>

      <p class="calibre2">Ondan sonra Bruenor tarafından ihtiyatla geride tutulan cüceler mağaraya girdi ve yarım daire şeklindeki platformun arka kısmında baştanbaşa sıra oluşturdu.</p>

      <p class="calibre2">İki yanında Wulfgar ile Cattibrie olan Bruenor, goblin güruhuna bakmak için birkaç adım öne çıktı. Cüceyi izleyen bir sürü parlak kırmızı göze bakılırsa, mağaranın karanlık bölümünde yüzün epey üzerinde -belki de ikiyüz tane- pis kokulu yaratık vardı.</p>

      <p class="calibre2">"Konuşmaya geldik," diye sesledi Bruenor, gırtlaktan konuşulan goblin dilinde, "anlaştığımız gibi."</p>

      <p class="calibre2">"Konuşmak," diye cevap geldi bir goblinden, şaşırtıcı bir şekilde Ortak Lisanda. "Cücelerin Gar-yak ve binlerce askerine söyliycek nesi varmış?"</p>

      <p class="calibre2">"Binlerce mi?" diye belirtti Wulfgar.</p>

      <p class="calibre2">"Goblinler parmaklarının ötesindeki sayıları sayamaz," diye hatırlattı Cattibrie.</p>

      <p class="calibre2">"Hazır olun,'' diye ikisine birden fısıldadı Bruenor. "Bu kalabalık savaş istiyor, kokusunu alabiliyorum."</p>

      <p class="calibre2">Wulfgar, Cattibrie'a oldukça üstünlük taslayan bir bakış attı. Fakat delikanlı kabadayılığı derhal yok oldu, zira Cattibrie ona hiç aldırış etmiyordu.</p>

      <p class="calibre2">Drizzt bir gölgeden diğerine süzüldü, kayaların etrafından dolaştı ve en sonunda yükseltili platformun kenarından aşağı baktı. Regis ile tahmin ettikleri gibi birkaç kısaltılmış dikit sütunla ön kısmından desteklenmiş olan bu bölüm doğal bir yer şekli değildi, aksine oraya yerleştirilmiş olan el yapımı bir katmandı. Ve bekledikleri gibi, goblinler platformun ön kısmını devirip cüceleri aşağı düşürmeyi planlıyordu. Ön kısımdaki destek sütunlarının arasına devasa demir takozlar sıkıştırılmıştı ve onları devirmek için sadece bir çekiç darbesi bekliyorlardı.</p>

      <p class="calibre2">Fakat taş tabakanın altında tuzağı çalıştırmak için gizlenmiş bekleyen şey bir goblin değil, başka bir çift başlı dev, yani bir ettin idi. Yüzüstü yatmış olmasına rağmen neredeyse Drizzt kadar uzundu; Drowun tahminine göre eğer doğrulursa en az dört metre boyunda olurdu. Drowun göğüs kısmı kadar kalın olan kolları çıplaktı. İki elinde de kocaman, çivili sopalar tutuyor ve iki kafası birbirine bakıyordu. Görünüşe göre muhabbet etmekteydiler.</p>

      <p class="calibre2">Drizzt goblinlerin barış görüşmesi yapmaya niyetli olup olmadıklarını ve yalnızca cüceler saldırırsa taş tabakayı düşürmeyi planlayıp planlamadıklarını bilemiyordu. Ama tehlikeli devin ortaya çıkışından sonra işi şansa bırakmaya niyetli değildi. En uzaktaki sütunun gölgesinden yararlanarak katmanın kenarından aşağı yuvarlandı, arka taraftaki karanlığın içinde kayboldu ve beklemekte olan devin yanına geldi.</p>

      <p class="calibre2">Kedinin yeşil gözleri yüzükoyun yatan devin öteki tarafından kendisine baktığında. Drizzt Guenhwyvar'ın da sessizce yerini almış olduğunu anladı.</p>

      <p class="calibre2">Goblin safları arasında bir meşale yandı ve birbuçuk metre boyundaki sarı derili yaratıklardan üç tanesi yavaşça öne çıktı.</p>

      <p class="calibre2">"Pekala," diye homurdandı bu görüşmeden çoktan sıkılmış olan Bruenor. "Siz köpeklerden hanginiz Gar-yak?"</p>

      <p class="calibre2">"Gar-yak geride diğerleriyle birlikte,'' diye cevap verdi grubun en uzun boylu olanı, kambur omuzunun üzerinden geriye, ana güruha doğru bakarak.</p>

      <p class="calibre2">"Sorun çıkacağına dair kesin bir işaret," diye mırıldandı Cattibrie, büyük yayını dikkat çekmeden omuzundan indirerek. "Lider güvenli bir şekilde geri kaldığında goblinler savaşmaya niyetli demektir."</p>

      <p class="calibre2">"Gidin Gar-yak'ımza söyleyin, sizi öldürmek zorunda değiliz," dedi Bruenor sertçe "Adım Bruenor Battlehammer—“</p>

      <p class="calibre2">"Battlehammer mı?" diye sordu goblin, görünüşe göre bu ismi tanıyarak. "Sen kral cüce misin?"</p>

      <p class="calibre2">Bruenor dudaklarını kıpırdatmadan dostlarına mırıldandı, "Hazır olun." Cattibrie'in eli yayın kirişini kavradı.</p>

      <p class="calibre2">Bruenor başıyla onayladı.</p>

      <p class="calibre2">"Kral!" diye öttü goblin, kafasını çevirip canavar güruhuna bakarak ve Bmenor'u heyecanla işaret ederek. Hazır bekleyen cüceler ani saldırı işaretini aptal goblinlerden önce anladı ve mağaradan yükselen bir sonraki ses cücelerin savaş çığlığı oldu.</p>

      <p class="calibre2">Drizzt de harekete geçme işaretini ahmak eltinden önce anladı. Yaratık sopalarını geriye doğru savurdu. Derken, üçyüz kiloluk panter kol bileklerinden birisine yapışınca ve acımasız keskinlikteki pala diğer taraftan koltukaltına saplanınca acı ve şaşkınlık içinde ciyakladı.</p>

      <p class="calibre2">Canavarın koca kafaları tuhaf ve eşzamanlı bir hareketle iki ayrı yöne doğru döndü ve birisi Drizzt'e, diğeri Guenhwyvar'a baktı.</p>

      <p class="calibre2">Daha ettin neler döndüğünü anlayamadan Drizzt'in ikinci palası, canavarın faltaşı gibi açılan gözlerine bir kesik attı. Dev, acı veren elfı yakalamak için debelenip doğrulmaya çalıştı, ama çevik Drizzt yaratığın kolunun altından sıyrılarak canavarın savunmasız kafalarına sert ve hızlı bir şekilde saldırmaya başladı.</p>

      <p class="calibre2">Diğer tarafta Guenhwyvar, dişlerini deve batırmak ve pençelerini yere kenetlemek suretiyle canavarın kolunu sabit tutuyordu.</p>

      <p class="calibre2">"Drizzt onu hakladı!" diye akıl yürüttü Bruenor, ayaklarının altındaki zemin sarsıldığı zaman. Akıllıca olmasa bile basit olan tuzağın başarısızlığa uğraması üzerine goblinler gerçekten de elde ettikleri avantajı yitirmişlerdi. Aptal yaratıkları yine de ciyaklayıp bağırarak hücum ettiler. Çoğu hedefe ulaşamayan ilkel mızraklar fırlattılar.</p>

      <p class="calibre2">Cücelerin cevabı daha etkiliydi. Başı çeken Cattibrie oldu. Kalp Avcısını çabucak doğrulttu ve ölümcül uçuşu sırasında ardında şimşekten bir kuyruk bırakıyormuş gibi görünen büyülü, gümüş gövdeli bir ok fırlattı. Bir goblinde temiz, üzerinden dumanlar tüten bir delik açtı, aynı şekilde çok geride duran bir goblini daha deşip geçti ve üçüncü bir yaratığın da göğsüne saplanıp kaldı. Üçü de yere devrildi.</p>

      <p class="calibre2">Kükreyerek hücuma geçen yüz cüce, saldıran goblin güruhunun üzerine balta ve savaş çekiçleri savurdu.</p>

      <p class="calibre2">Cattibrie bir kez daha ve bir kez daha ok attı. Sadece üç atışla sekiz goblin öldürmüştü. Şimdi Wulfgar'a üstün bir tavırla bakma sırası ondaydı. Gururu kırılan Wulfgar derhal başını başka tarafa çevirdi.</p>

      <p class="calibre2">Zemin çılgınlar gibi sarsıldı; Bruenor, yaralı canavarın aşağıdan gelen feryatlarını duydu.</p>

      <p class="calibre2">"Aşağıya!" diye emretti cüce kralı, aniden kopan savaş gürültüsünün arasından.</p>

      <p class="calibre2">Çılgına dönmüş cücelerin yüreklendirilmeye pek ihtiyacı yoktu, zira en öndeki goblinler o zamana kadar platforma yaklaşmışlardı. Canlı cücelerden oluşan mermiler aşağı doğru fırladı, goblin safları arasında patladılar ve daha düşmeleri bitmeden önce yum-ruklarıyla, tekmeleriyle ve silahlarıyla darbeler savurmaya başladılar.</p>

      <p class="calibre2">Ettin, Drizzt'e vurmak için sopasını döndürmeye çalışırken kazara bir destek sütununa çarptı ve sütunu çatlatıp ikiye böldü. Platform aşağı düşüp ahmak yaratığı yere mıhladı.</p>

      <p class="calibre2">Drizzt güvenli bir şekilde devin bel seviyesinin alt kısmına çömeldi. Goblinlerin -ve tabii ettinin- planlarını nasıl da bu kadar kötü bir şekilde tasarlamış olduklarına inanamadı. "Buradan nasıl çıkmayı düşünüyordun?" diye sordu, ancak doğal olarak ettin onu anlayamıyordu.</p>

      <p class="calibre2">Drizzt neredeyse yaratığa acıyarak kafasını salladı, sonra palalarıyla canavarın yüzünde ve boğazında çalışmaya başladı. Bir saniye sonra Guenhwyvar diğer kafaya saldırdı ve pençeleriyle derin yarıklar açtı.</p>

      <p class="calibre2">Rancer ile kedi dostu, işlerini bitirdiler ve aşağı düşen platformun altından sadece birkaç saniye içinde dışarı çıktılar. Özel yeteneklerini başka yerlerde daha iyi kullanabileceğini bilen Drizzt, vahşi meydan arbedesinden kaçındı ve mağara duvarının kenarından ilerledi.</p>

      <p class="calibre2">Bu ana mağaraya bir düzine koridor açıldığını ve goblinlerin neredeyse hepsinden birden dışarı çıkarak koşturmakta olduğunu görebiliyordu. Fakat daha endişe verici olanı ise, goblinlerin beklenmedik müttefikleriydi. Zira Drizzt, dikitlerin arkasında duran ve savaşa katılabilecekleri anı kollayan birkaç devasa ettinin daha olduğunu şaşırarak farketti.</p>

      <p class="calibre2">Drizzt'i farkeden ilk kişi, hâlâ platformun üzerinde duran ve goblin güruhuna oklar yağdıran Cattibrie oldu. Drow, mağaranın sol tarafındaki bir dikit tepeciğin yarısını tırmanmıştı ve Cattibrie ile Wulfgar'a işaret ediyordu.</p>

      <p class="calibre2">Savaş kalabalığının arasından bir goblin sıyrıldı ve genç kadına doğru hücum etti, ama Wulfgar kızın Önüne geçti ve koca çekicini yaratığa savurup onun platform kenarından birkaç metre öteye uçmasını sağladı. Barbar elinden geldiğince hızlı bir şekilde döndü ve savunmasını hazırlamaya çalıştı, zira başka bir goblin kenardan tırmanmış ve mızrağını doğrultmuş bir şekilde yaklaşmaktaydı.</p>

      <p class="calibre2">Mızrağı neredeyse hedefi bulacaktı, ama yaratığın kafası gümüş kuyruklu bir okun güçlü bir şekilde çarpmasıyla paramparça oldu.</p>

      <p class="calibre2">Diğer tarafta Guenhwyvar, dişlerini deve batırmak ve pençelerini yere kenetlemek suretiyle canavarın kolunu sabit tutuyordu.</p>

      <p class="calibre2">"Drizzt onu hakladı!" diye akıl yürüttü Bruenor, ayaklarının altındaki zemin sarsıldığı zaman. Akıllıca olmasa bile basit olan tuzağın başarısızlığa uğraması üzerine goblinler gerçekten de elde ettikleri avantajı yitirmişlerdi. Aptal yaratıkları yine de ciyaklayıp bağırarak hücum ettiler. Çoğu hedefe ulaşamayan ilkel mızraklar fırlattılar.</p>

      <p class="calibre2">Cücelerin cevabı daha etkiliydi. Başı çeken Cattibrie oldu. Kalp Avcısını çabucak doğrulttu ve ölümcül uçuşu sırasında ardında şimşekten bir kuyruk bırakıyormuş gibi görünen büyülü, gümüş gövdeli bir ok fırlattı. Bir goblinde temiz, üzerinden dumanlar tüten bir delik açtı, aynı şekilde çok geride duran bir goblini daha deşip geçti ve üçüncü bir yaratığın da göğsüne saplanıp kaldı. Üçü de yere devrildi.</p>

      <p class="calibre2">Kükreyerek hücuma geçen yüz cüce, saldıran goblin güruhunun üzerine balta ve savaş çekiçleri savurdu.</p>

      <p class="calibre2">Cattibrie bir kez daha ve bir kez daha ok attı. Sadece üç atışla sekiz goblin öldürmüştü. Şimdi Wulfgar'a üstün bir tavırla bakma sırası ondaydı. Gururu kırılan Wulfgar derhal başını başka tarafa çevirdi.</p>

      <p class="calibre2">Zemin çılgınlar gibi sarsıldı; Bruenor, yaralı canavarın aşağıdan gelen feryatlarını duydu.</p>

      <p class="calibre2">"Aşağıya!" diye emretti cüce kralı, aniden kopan savaş gürültüsünün arasından.</p>

      <p class="calibre2">Çılgına dönmüş cücelerin yüreklendirilmeye pek ihtiyacı yoktu, zira en öndeki goblinler o zamana kadar platforma yaklaşmışlardı. Canlı cücelerden oluşan mermiler aşağı doğru fırladı, goblin safları arasında patladılar ve daha düşmeleri bitmeden önce yum-ruklarıyla, tekmeleriyle ve silahlarıyla darbeler savurmaya başladılar.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Ettin, Drizzt'e vurmak için sopasını döndürmeye çalışırken kazara bir destek sütununa çarptı ve sütunu çatlatıp ikiye böldü. Platform aşağı düşüp ahmak yaratığı yere mıhladı.</p>

      <p class="calibre2">Drizzt güvenli bir şekilde devin bel seviyesinin alt kısmına çömeldi. Goblinlerin -ve tabii ettinin- planlarını nasıl da bu kadar kötü bir şekilde tasarlamış olduklarına inanamadı. "Buradan nasıl çıkmayı düşünüyordun?" diye sordu, ancak doğal olarak ettin onu anlayamıyordu.</p>

      <p class="calibre2">Drizzt neredeyse yaratığa acıyarak kafasını salladı, sonra palalarıyla canavarın yüzünde ve boğazında çalışmaya başladı. Bir saniye sonra Guenhwyvar diğer kafaya saldırdı ve pençeleriyle derin yarıklar açtı.</p>

      <p class="calibre2">Rancer ile kedi dostu, işlerini bitirdiler ve aşağı düşen platformun altından sadece birkaç saniye içinde dışarı çıktılar. Özel yeteneklerini başka yerlerde daha iyi kullanabileceğini bilen Drizzt, vahşi meydan arbedesinden kaçındı ve mağara duvarının kenarından ilerledi.</p>

      <p class="calibre2">Bu ana mağaraya bir düzine koridor açıldığını ve goblinlerin neredeyse hepsinden birden dışarı çıkarak koşturmakta olduğunu görebiliyordu. Fakat daha endişe verici olanı ise, goblinlerin beklenmedik müttefikleriydi. Zira Drizzt, dikitlerin arkasında duran ve savaşa katılabilecekleri anı kollayan birkaç devasa ettinin daha olduğunu şaşırarak farketti.</p>

      <p class="calibre2">Drizzt'i farkeden ilk kişi, hâlâ platformun üzerinde duran ve goblin güruhuna oklar yağdıran Cattibrie oldu. Drow, mağaranın sol tarafındaki bir dikit tepeciğin yarısını tırmanmıştı ve Cattibrie ile Wulfgar'a işaret ediyordu.</p>

      <p class="calibre2">Savaş kalabalığının arasından bir goblin sıyrıldı ve genç kadına doğru hücum etti, ama Wulfgar kızın önüne geçti ve koca çekicini yaratığa savurup onun platform kenarından birkaç metre öteye uçmasını sağladı. Barbar elinden geldiğince hızlı bir şekilde döndü ve savunmasını hazırlamaya çalıştı, zira başka bir goblin kenardan tırmanmış ve mızrağını doğrultmuş bir şekilde yaklaşmaktaydı.</p>

      <p class="calibre2">Mızrağı neredeyse hedefi bulacaktı, ama yaratığın kafası gümüş kuyruklu bir okun güçlü bir şekilde çarpmasıyla paramparça oldu.</p>

      <p class="calibre2">"Drizzt'in bize ihtiyacı var," diye açıkladı Cattibrie ve barbarı yana yatan platformun sol tarafına doğru götürdü. Wulfgar ise platformun kenarından koşarken, tırmanıp yoluna çıkan bütün gob-linleri havaya savurdu.</p>

      <p class="calibre2">Ana arbededen uzaklaştıkları vakit Drizzt, Cattibrie'a olduğu yerde kalmasını ve Wulfgar'a da ihtiyatla yaklaşmasını işaret etti.</p>

      <p class="calibre2">"Birkaç dev buldu da," diye onlara açıkladı, aşağıda gizlenmiş olan Regis, "o tümseklerin gerisinde."</p>

      <p class="calibre2">Drizzt dikitten aşağı atlayıp etrafından dolaştı, sonra gerisin geriye döndü. İki sopasıyla Drowu paramparça etmek için hazır bekleyen yakın takipteki bir ettinin etrafında savunmaya yönelik yan taklalar attı.</p>

      <p class="calibre2">Cattibrie'ın oku, pis hayvan kürkünü yakarak deşip göğsüne saplandığında dev irkildi.</p>

      <p class="calibre2">İkinci bir ok dengesini bozdu, sonra Wulfgar'ın "Tempus!" haykırışıyla birlikte fırlattığı çekici yaratığı yere devirdi.</p>

      <p class="calibre2">Hâlâ tepeciğin yan tarafında olan Guenhwyvar, saklandığı yerden hantalca çıkan ikinci ettinin üzerine sıçradı. Kaslı pençeleri vahşice yarıklar açtı ve Drizzt yeterince yaklaşıp da palalarını devreye sokmadan önce devin iki kafasındaki gözler de kör olmuştu.</p>

      <p class="calibre2">Bir sonraki dev, tümseğin diğer tarafından dolaştı, ama Cattibrie bunun için hazırlıklıydı. Ok üzerine ok yağdırarak yaratığın geri ye doğru tökezlemesini sağladı ve en sonunda onu öldürüp yere serdi.</p>

      <p class="calibre2">Büyülü savaş çekici tekrar ellerine geri dönen Wulfgar ileri doğru hücum etti. Barbar ona yetiştiğinde Drizzt devin işlYıi bitirmişti. Kara elf ona katıldı ve saldıran bir diğer canavara karşı yanyana dikildiler.</p>

      <p class="calibre2">"Eskiden olduğu gibi," diye belirtti Drizzt.</p>

      <p class="calibre2">Cattibrie'ın bir sonraki oku ikisinin arasından hızla geçip en yakındaki devin göbeğine saplanınca ikisi de bir anlığına kör oldu.</p>

      <p class="calibre2">"Bunu sana birşey ima etmek için yaptığını biliyorsun," diye belirtti Drizzt ve bir cevap duymak için beklemeden Wulfgar'ın hemen önünden kendisini yuvarladı.</p>

      <p class="calibre2">Drizzt'in oyalama taktiğini anlayan barbar, Aegis-fang'i yuvarlanan Drowun üzerinden savurdu. Drizzt'e vurmak için öne doğru eğilmiş olan ettin, savaş çekicini kafasının tam yanına yedi. Diğer kafa hâlâ hayattaydı, ama bütün vücudun kontrolünü sağlaması yarım saniyesini alsa dahi bir anlığına afallamış ve yönünü şaşırmıştı.</p>

      <p class="calibre2">Drizzt Do'Urden ile karşı karşıyayken yarım saniye dahi çok uzun sayılırdı. Çevik Drow sıçradı, hantal bir darbeden kolayca kaçtı ve palalarını çapraz bir şekilde aşağı savurup devin boğazında paralel şekilde iki kesik açtı.</p>

      <p class="calibre2">Ettin iki sopasını da yere atıp ölümcül yarasını kavradı.</p>

      <p class="calibre2">Ve bir ok onu yere serdi.</p>

      <p class="calibre2">Tepeciğin ardında iki ettin daha kalmıştı, ama onlar -dört kafa birden- bu yoldaşları savaşırken yeterince seyretmişlerdi. Bu nedenle yaratıklar bir yan tünelden dışarı kaçtılar.</p>

      <p class="calibre2">Dagna'nın gümbür gümbür gelen birliğinin tam önüne.</p>

      <p class="calibre2">Yaralı bir ettin tökezleyerek ana mağaraya geriledi. Cüceler tarafından fırlatılan bir düzine çekiç, attığı her hantal adımda devin sırtında patlıyordu. Drizzt, Wulfgar ve hatta yayıyla Cattibrie bile yaratığa karşı harekete geçemeden önce yan tünelden içeri birçok sayıda cüce hücum etti ve yaratığın üzerine atıldı. Cüceler devi alaşağı ettiler ve savaş çılgınlığı içinde kesip biçtiler.</p>

      <p class="calibre2">Drizzt Wulfgar'a baktı ve omuz silkti.</p>

      <p class="calibre2">"Korkma dostum," diye gülümseyerek yanıtladı barbar. "Daha haklayacak bir sürü düşman var!" Savaş tanrısına bir kez daha haykıran Wulfgar arkasını döndü ve ana arbedeye doğru koşturdu. Koşarken, birbirine karışmış goblinler ve cücelerden oluşan dalgalı bir denizin içinde Bruenor'un tek boynuzlu miğferini seçmeye çalışıyordu.</p>

      <p class="calibre2">Fakat Drizzt onu takip etmedi. Zira o, teke tek dövüşü çılgın bir meydarfsavaşına tercih ederdi. Guenhwyvar"ı yanına çağıran Drow duvar boyunca ilerledi ve en sonunda ana mağaradan dışarı çıktı.</p>

      <p class="calibre2">Sadece birkaç adımdan ve güvenilir panter dostundan gelen bir hırıltıdan sonra, Drizzt Regis'in pek uzakta olmadığını anladı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Savaş kısa süre içinde bir bozguna dönüşmeye başladı ve Bruenor'un kendi cücelerinin yetenekleri hakkındaki tahminleri doğru çıktı. Zırhlı cücelerle çarpışan goblinler ilkel kılıçlarının ve sefil sopalarının, düşmanlarının sert silahlarıyla boy ölçüşemeye-ceğini anladı. Bruenor'un halkı da daha iyi eğitimliydi. Sıkı savaş formasyonlarını ve kontrollerini koruyorlardı ki bütün bu karmaşa ve ölüm çığlıkları arasında bunu başarmak zor bir işti.</p>

      <p class="calibre2">Goblinler kaçıştılar ve çoğu kendilerini hevesle bekleyen Dagna ile birliğini karşılarında buldu.</p>

      <p class="calibre2">Cattibrie'in yapacağı atışları, bu karmaşanın arasında dikkatle seçmesi gerekiyordu. Özellikle de cılız bir goblin göğsünün onun oklarını durdurmaya yetip yetmeyeceğinden emin olamadığı için. Genç kadın, çoğunlukla saflardan ayrılan, ana kalabalıkla Dagna'nın birliği arasındaki açık alanda koşanlara yoğunlaştı.</p>

      <p class="calibre2">Bütün o barış görüşmesi muhabbetlerine ve Bruenor ile diğerlerine yönelttiği suçlamalara rağmen genç kadın, Kalp Avcısı Taul-maril'i her kaldırışında vücudunu saran kıpırtıyı, adrenalin patlamasını reddedemezdi.</p>

      <p class="calibre2">Wulfgar'ın gözleri de savaşıp hayatta kalmaya duyduğu heyecanı parlayarak dile getiriyordu. Savaş seven bir halk arasında yetişen barbar, savaş arzusunu genç yaşında tatmıştı. Aslında bu arzu, sadece Bruenor ile Drizzt ona düşman dediği kimselerin değerini ve kabilesinin savaşlarının diğerlerine yaşattığı hüznü öğrettiğinde yatışan bir öfkeden ibaretti.</p>

      <p class="calibre2">Fakat bu sefer şeytani goblinlere karşı yaptığı savaşta hiçbir suç yoktu ve Wulfgar'ın ölü ettinlerin olduğu yerden ana arbedeye doğru hücumu, yürekten söylediği Tempus Şarkısıyla süslendi. Wulfgar çekicini fırlatmayı göze alacak kadar net bir hedef bulamadı, ama cesareti de kırılmadı. Özellikle de birkaç goblinden oluşan bir grup savaş kalabalığından ayrılıp ona doğru kaçmaya başladığında.</p>

      <p class="calibre2">En öndeki üçü barbarın orada olduğunu pek farketmedi. Wulfgar'ın Aegis-fang ile yana doğru savurduğu ilk darbe onları kenara doğru devirip iki goblini öldürdü. Gerideki goblinler şaşkınlık içinde tökezleseler de koşmaya devam ettiler. Bir kayanın etrafından akan nehir gibi Wulfgar'ın etrafından dolaştılar.</p>

      <p class="calibre2">Aegis-fang'in bir sonraki ağır darbesi altında bir goblin kafası paramparça oldu; Wulfgar bir kılıç darbesini engellemek için çekici diğer eliyle tutup kaldırdı. Sonra da sol dirseğiyle saldırgan adayının çenesini parçalayarak yaratığın havada uçmasını sağladı.</p>

      <p class="calibre2">Wulfgar yan tarafında bir acı hissetti ve saplanan kılıç çok daha derine batmadan önce geri çekilmeyi başardı. Serbest olan eli geriye doğru savruldu, saldırganın kafasını mengene gibi kavradı ve çırpınmakta olan yaratığı yerden yukarı kaldırdı. Yaratığın kılıcı hâlâ elindeydi ve Wulfgar tehlikeye açık olduğunu farketti. Elinde olan tek savunma yöntemi katıksız bir şiddetti. Havaya yükselmiş olan goblini öyle bir şiddetle ileri geri salladı ki yaratık bir darbe savurabilecek kadar kendisine gelemedi.</p>

      <p class="calibre2">Wulfgar kendisine saldıran birçok düşmanı kontrol altında tutmak için hızla döndü ve tek elle savurduğu çekice güç kazandırmak için vücut devinimini kullandı. Yaklaşan bir goblin geri çekilmeye çalıştı ve kolunu açması bir şekilde kendisini savunmak için kaldırdı. Ama savaş çekici sıska kolu parçaladı ve yaratığın kafasına öyle bir güçle indi ki goblin yere sırt üstü devrildi. Ancak yüzü taşa gömüldü.</p>

      <p class="calibre2">Havada asılı duran inatçı ve ahmak goblin, Wulfgar'ın geniş pazılarını çentti. Barbar, yaratığı sertçe yere indirdi, bastırıp büktü ve boyun kemiğinin kırılırken çıkarttığı çatırtıyı duyup tatmin oldu. Üzerine saldırmakta olan bir goblini gözünün ucuyla gördü ve ölü yaratığı dostunun üzerine savurarak ikisinin yere devrilmesini sağladı.</p>

      <p class="calibre2">"Tempus!" diye kükredi barbar. Savaş çekicini iki eliyle kavradı ve etraftaki en kalabalık gruba doğru hücum ederek Aegis-fang'i ileri geri savurdu. O vahşi saldırıdan kaçamayan, ölümcül menzilinden kurtulamayan her goblin vücudunun bir bölümü tam manasıyla paramparça edildi.</p>

      <p class="calibre2">Wulfgar aniden döndü ve arkasında olduğunu bildiği gruba saldırdı. Goblinler gerçekten de ona yaklaşmaya başlamıştı, ama gözü dönmüş bir bakışla yüzü buruşmuş olan kudretli savaşçı onlara doğru yöneldiğinde goblinlerin hepsi arkalarını dönüp kaçıştılar. Wulfgar savaş çekicini savurup bir tanesini alaşağı ettikten sonra tekrar arkasını döndü ve diğer gruba doğru koşturdu.</p>

      <p class="calibre2">Bu grup da kaçıştı. Görünüşe göre çılgın insanın silahsız olması umurlarında değildi.</p>

      <p class="calibre2">Wulfgar içlerinden birini dirseğinden yakalayıp çevirdi ve kendisiyle yüzyüze getirdi. Diğer elini goblinin yüzüne kenetleyip geriye, yere doğru büktü. Aegis-fang tekrar elinde beliriverdi ve barbarın şiddetti iki katına çıktı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Bol çentikli baltasını en son kurbanının göğsünden çekip çıkartabilmek için Bruenor'un bir çizmesini yaratığa dayaması gerekmişti. Balta serbest kaldığında beraberinde bir kan fışkırması oldu ve cüceyi sırılsıklam etti. Bruenor buna aldırış etmedi. Goblinlerin şeytani yaratıklar olduğu ve Bruenor'un bu vahşi saldırısının dünyanın iyiliğine olduğu kesindi.</p>

      <p class="calibre2">Umursamazca gülümseyen cüce kral hızla koştu ve en sonunda o sıkış tepiş yerde kendisine başka bir hedef daha buldu. İlk darbeyi goblin savurdu, Bruenor'un kaliteli kalkanına çarpan sopası iki parçaya kırıldı. Aptal goblin kırılmış silahına gözlerine inanama-yarak baktı, sonra da baltanın gözlerinin tam ortasına daldığını görecek bir zamanlamayla kafasını cüceye doğru kaldırdı.</p>

      <p class="calibre2">Şimşek gibi bir ışık hemen cücenin yanından geçti ve onu korkutarak son kurbanının zevkini ondan çaldı. Fakat cüce, bunun Cattibrie'ın işi olduğunu anladı ve kurbanın bir metre ötede, titremekte olan gümüş ok tarafından taş duvara çivilenmiş bir şekilde durduğunu gördü.</p>

      <p class="calibre2">"Lanet iyi bir yay," diye mırıldandı cüce. Kafasını çevirip kızına doğru baktığında platforma tırmanan bir goblin gördü.</p>

      <p class="calibre2">"Hayır yapamayacaksın!" diye haykırdı cüce. Platforma doğru koşturup yuvarlanarak üzerine çıktı. Dövüşe tutuşmaya hazır bir şekilde yaratığın hemen yanında ayağa kalktı. Tam o sırada başka bir şimşeğimsi ışık sebebiyle irkildi.</p>

      <p class="calibre2">Goblin hâlâ ayaktaydı ve oraya saplanmış bir ok bulmayı umuyormuş gibi göğsüne bakıyordu. Fakat iki ciğerinin arasına açılmış bir delik buldu.</p>

      <p class="calibre2">Goblin, kan akışını durdurmak için saçma bir girişimde bulunarak deliğe parmağını soktu ve ölüp yere yığıldı.</p>

      <p class="calibre2">Bruenor ellerini kalçalarına koydu ve kızına sert sert baktı. "Bak kızım," diye azarladı. "Bütün eğlencemi mahvediyorsun!"</p>

      <p class="calibre2">Cattibrie'ın parmaklan kirişi germeye başladı ama anında gevşedi.</p>

      <p class="calibre2">Bruenor, kızın garip hareketinin sebebini düşündü. Bir goblin sopası başının arka kısmına 'güm' diye indiğinde sebebini anladı.</p>

      <p class="calibre2">"Bunu sana bıraktım," dedi Cattibrie, omuz silkerek. Bruenor'un dik dik bakan koyu gözleriyle kıyaslanırsa gayet cılız bir hareketti tabii.</p>

      <p class="calibre2">Bruenor kızı dinlemiyordu. Kalkanını yukarı doğru savurup bir sonraki saldırıyı önledi ve baltasını önden savurarak hızla saldırdı. Goblin göbeğini içeri çekti ve parmak uçlarına yükselerek geri çekildi.</p>

      <p class="calibre2">"Yeterince çekilemedin," dedi cüce, kibarlık edip goblin dilinde konuşarak. Ve goblinin bağırsakları dışarı doğru döküldüğünde cücenin sözlerinin doğru olduğu anlaşıldı.</p>

      <p class="calibre2">Dehşete düşen yaratık gözlerine inanamayarak bağırsaklarına baktı.</p>

      <p class="calibre2">"Ben bakmıyorken bana vurmamalıydın ama," cümlesi Bruenor Battlehammer'ın yaratığa sunduğu tek özürdü. Ve cücenin bir sonraki darbesi goblinin boyuna doğru yönelerek yaratığın başını omuzlarından ayırdı.</p>

      <p class="calibre2">Platform düşmanlardan temizlendiğinde, Bruenor da Cattibrie da savaş kalabalığının ortasına bakmak için arkalarını döndü. Cattibrie yayını gerdi, ama daha fazla ok atma ihtiyacı duymadı. Goblinlerin çoğu kaçışıyordu, fakat Dagna'nın askerleri mağaranın öbür tarafında dizilmiş olduğundan gidecek yerleri yoktu.</p>

      <p class="calibre2">Bruenor aşağı atladı ve kendi birliğini düzenli bir takip için bir araya getirdi. Cüce birlikleri, sanki kocaman ve hızla kapanan bir ağız gibi goblin güruhunu yuttu.</p>

      <p class="calibre2">Drizzt sessiz ve sakin olan bir yan geçit boyunca süzüldü, vahşi savaşın gürültü patırtısı çok geride kalmıştı. Drow endişeli değildi, zira gölgesinin, yani Guenhwyvar'ın pek yakınlarda bir yerlerde sessizce ilerlediğini biliyordu. Drizzt'i daha çok tedirgin eden şey ise, hâlâ inatla onu yakından takip eden Regis'di. Şansına buçukluk da en az Drow kadar sessizce hareket ediyor, en az onun kadar gölgeler içinde kalıyor ve Drizzt'e ayakbağı olmuyordu.</p>

      <p class="calibre2">Drizzt'in buçukluğu hemen oracıkta sorgulamasını engelleyen tek şey sessiz olmalarının gerekmesiydi. Zira eğer bir goblin grubuyla karşılaşırlarsa, Drizzt savaş konusunda becerikli olmayan Regis'in nasıl olup da tehlikeden uzaklaşabileceğini bilmiyordu.</p>

      <p class="calibre2">Kara panter biraz ileride duraksadı ve kafasını çevirip Drizzt'e baktı. Karanlıktan daha karanlık olan kedi, ardından bir geçide girdi ve yan tarafa doğru ilerleyip başka bir mağaraya çıktı. Drizzt geçidin ötesinden gelen ve kolayca tanınan goblin hırıltıları duydu.</p>

      <p class="calibre2">Drizzt kafasını çevirip Regis'e baktı ve buçukluğun enfrarujlu görüş yeteneğini açık eden kırmızı gözlerini gördü. Buçukluklar da karanlıkta görebiliyordu, ama Drowlar ya da goblinler kadar iyi değil. Drizzt bir elini kaldırdı ve Regis'e koridorda beklemesini işaret etti. Sonra geçit girişine doğru süzüldü.</p>

      <p class="calibre2">En az altı ya da yedi kelle olan goblinler küçük mağaranın merkezinde bir araya sokulmuşlardı ve doğal yapıdaki, dişi andıran çok sayıdaki sütunun etrafında geziniyorlardı.</p>

      <p class="calibre2">Sağ taraftaki duvar hizasında, Drizzt hafif bir kıpırtı sezdi ve bunun Guenhwyvar olduğunu anladı. Kedi, ilk hareketi onun yapmasını sabırla bekliyordu.</p>

      <p class="calibre2">Drizzt kendisine panterin ne kadar da müthiş bir savaş yoldaşı olduğunu hatırlattı. Guenhwyvar, her zaman savaşın akışını tayin etme işini Drizzt'e bırakır ve kendisini dahil edebileceği en iyi yöntemi bulurdu.</p>

      <p class="calibre2">Drow rancer en yakındaki dikite doğru ilerledi, sürünerek bir diğerinin yanına geçti ve bir diğerinin arkasından yuvarlanarak avına gitgide yaklaştı. Şimdi dokuz goblin tespit etmişti. Yaratıklar görünüşe göre şimdi ne yapacaklarını tartışıyorlardı.</p>

      <p class="calibre2">Etrafa muhafız dikmemişlerdi, tehlikenin yakınlarda olduğundan bihaberdiler.</p>

      <p class="calibre2">Bir tanesi hızla döndü ve sırtını bir dikit sütuna dayayarak diğerlerinden sadece birbuçuk metre ayrıldı. Göbeğine bir pala battı ve daha bir ses çıkaramadan akciğerlerine erişti.</p>

      <p class="calibre2">Geriye sekiz tane kalmıştı.</p>

      <p class="calibre2">Drizzt cesedi sessizce yere bıraktı ve sırtını taşa dayayarak yerini aldı.</p>

      <p class="calibre2">Bir saniye sonra, goblinlerden bir tanesi Drowu az önce ölmüş olan dostu zannederek ona seslendi. Drizzt homurdanarak cevap verdi. Omuzunu sıvazlamak için dikitin arkasından bir el uzandığında Drow gülümsemeden edemedi.</p>

      <p class="calibre2">Goblin ona hafifçe vurdu, sonra daha yavaş bir şekilde bir kez daha dokundu. Sonra yaratık, görünüşe göre Drizzt'in daha uzun boylu olduğunu farkederek el yordamıyla Drowun kalın pelerinini yoklamaya başladı.</p>

      <p class="calibre2">Goblin, çirkin yüzünde şaşkın bir ifadeyle kafasını uzatıp sütunun arkasından ona baktı.</p>

      <p class="calibre2">Sonra geriye yedi tane kaldı ve Drizzt goblinlerin tam ortasına sıçradı. Şimşek gibi parlayan palaları göz açıp kapayıncaya kadar en yakındaki iki goblini hakladı.</p>

      <p class="calibre2">Geri kalan beş goblin feryat edip kaçışmaya başladı. Bu sırada bazıları dikitlere tosladı, diğerleri ise birbirilerine takılıp yere yuvarlandı.</p>

      <p class="calibre2">Bir goblin Drizzt'e doğru yaklaştı. Anlaşılması imkansız bazı laflar sarfederken ağzı hızla açılıp kapanıyordu ve elleri dostluk işareti gibi iki yana açılmıştı. Görünüşe bakılırsa kötü yaratık, bu kara eltin potansiyel bir müttefik olmadığını tam o anda anlamıştı, zira çılgınlar gibi geri çekilmeye başladı.</p>

      <p class="calibre2">Drizzt'in palaları aşağı doğru çapraz bir şekilde indi ve yaratığın göğsüne sıcak kandan oluşan bir 'x' çizdi.</p>

      <p class="calibre2">Guenhwyvar Drowun yanından hızla geçti ve mağaranın öteki tarafına doğru kaçmakta olan bir gobline saldırdı. Panterin koca pençesini tek bir savuruşuyla birlikte goblin sayısı üçe indi.</p>

      <p class="calibre2">Nihayet, silahlarını çekmiş olan iki goblin, Drowa eşgüdümlü bir şekilde saldırmayı başarabilecek kadar kendilerini topladı. Bir tanesi sopasını yay şeklinde savurdu, ama Drizzt daha silah kendisine yaklaşmadan önce onu savuşturdu.</p>

      <p class="calibre2">Saldırıyı savuşturmak için kullandığı palasını önce sola, ardından sağa ve iki kez daha sağa sola savurduktan sonra afallamış olan yaratıkta altı tane ölümcül yara açtı. Goblin geriye doğru yere yığılırken aptallaşmış bir ifadeyle bakakaldı.</p>

      <p class="calibre2">Bu sırada Drizzt'in öteki palası, diğer goblinin çaresizce savurduğu çok sayıda darbeyi kolayca engelliyordu.</p>

      <p class="calibre2">Drow yüzünü tamamen öteki yaratığa çevirdiğinde, goblin sonunun gelmiş olduğunu anladı. Kısa kılıcını Drizzt'e fırlattı -ki yine pek etkili olamadı- ve en yakındaki taş sütunun arkasına sıvıştı.</p>

      <p class="calibre2">Afallayan yaratıkların sonuncusu sütunu arkasından geçip Drowun dikkatini dağıttı ve diğerini kaçmasını garanti altına aldı. Drizzt goblinin şansına küfretti. Hiçbirinin kaçmasını istemiyordu. Ama bu ikisi ya akıllıca davranarak ya da şansları yaver giderek, ayrı yönlere doğru kaçıyorlardı. Fakat Drow bir saniye sonra yankılanan bir çatırtı duydu ve kısa kılıcını fırlatmış olan goblin, sütunun arkasından kafası yarılmış bir şekilde tökezleyerek geri çıktı.</p>

      <p class="calibre2">Küçük gürzünü tutan Regis, sütunun arkasından ona baktı ve omuz silkti.</p>

      <p class="calibre2">Drizzt hayretler içinde öylece buçukluğa bakakaldı. Sonra, daha şimdiden mağaranın sütundan dişleri arasından koşturarak en uçtaki koridora doğru kaçmakta olan diğer goblini takip etmek için hızla döndü.</p>

      <p class="calibre2">Daha hızlı ve çevik olan Drow hızla arayı kapattı. Guenhwyvar'ı gördü. Panterin ağzı taze kurbanlarının sıcak kanıyla parlıyordu ve kedi paralel bir yol çizerek gitgide goblin ile arasındaki mesafeyi kapatıyordu. Drizzt, yaratığın kaçmak için hiç şansı kalmadığından o anda emin oldu.</p>

      <p class="calibre2">Goblin, koridorun girişinde irkilerek duruverdi. Drizzt de Guenhwyvar da yan taraflara doğru süzülüp sütunların arkasına gizlendi. Bu sırada goblinin vücudunda parlayan ve kıvılcımlar saçan patlamalar meydana geldi. Yaratık çılgınlar gibi feryat etti ve ileri geri debelendi; elbiseleri ve derisi yanıp kavrulmuştu.</p>

      <p class="calibre2">Devam eden patlamalar, goblinin öldükten çok sonra bile ayakta kalmasını sağladı. En sonunda patlamalar durdu ve yaratık yere yığıldı. Vücudundaki birkaç düzine kavrulmuş yaradan duman hareleri yükseliyordu.</p>

      <p class="calibre2">Mağaraya ne gibi bir canavarın geldiğini bilmeyen Drizzt ile Guenhwyvar, kıpırtısız bir şekilde ve derin bir sessizlik içinde durdular.</p>

      <p class="calibre2">Mağara aniden büyülü bir ışıkla aydınlandı.</p>

      <p class="calibre2">Gözlerini odaklamak için savaş veren Drizzt, palalarını sıkıca kavradı.</p>

      <p class="calibre2">''Hepsi öldü mü?" diyen tanıdık bir cüce sesi duydu. Gözlerini kırpıştırarak açtığında Cobble'ın odaya girdiğini gördü. Cücenin bir eli iri kemer kesesinin içindeydi, diğeri ise bir kalkan tutuyordu.</p>

      <p class="calibre2">Onun ardından gelen birkaç askerden birisi şöyle mırıldandı, "Harbiden iyi büyüymüş, rahip."</p>

      <p class="calibre2">Cobble paramparça olmuş cesedi incelemek için ilerledi, sonra başıyla onayladı. Drizzt sütunun arkasından ışığa çıktı.</p>

      <p class="calibre2">Şaşıran rahip elini hızla savurdu ve Drowa doğru beş on tane küçük nesne -galiba çakıl taşı- fırlattı. Guenhwyvar hırladı ve Drizzt yana doğru dalışa geçti. Çakıl taşları Drowun durduğu yerdeki kayaya çarptı ve bir başka küçük patlamalar serisi yaşandı.</p>

      <p class="calibre2">"Drizzt?" diye haykırdı Cobble, yaptığı hatayı anlayarak. "Drizzt!" Zeminde açılan bir sürü kavrulmuş yere bakmakta olan Drowa doğru koşturdu.</p>

      <p class="calibre2">"İyi misin, sevgili Drizzt?" diye haykırdı Cobble.</p>

      <p class="calibre2">"Harbiden iyi büyümüş, rahip," diye cevap verdi Drizzt, elinden gelen en iyi cüce taklidi sesiyle. Yüzünde kocaman ve takdir dolu bir gülümseme vardı.</p>

      <p class="calibre2">Drowun sırtına dostça ama sertçe vuran Cobble, neredeyse onu yere devirecekti. "Bu büyüyü ben de seviyorum," dedi, Drizzt'e patlayıcı çakıllarla dolu kesesini göstererek. "Biraz ister misin?"</p>

      <p class="calibre2">"Ben isterim," diye yanıtladı Regis. tünel girişine Drizzt'in saklandığı yerden daha yakın olan bir sütunun arkasından çıkıp gelerek.</p>

      <p class="calibre2">Drizzt, buçukluğun hüneri karşısında hayretler içinde lavanta renkli gözlerini kırpıştırdı.</p>

      <p class="calibre2">Yüz kişiden daha fazla sayıda bir başka goblin birliği, savaş başladıktan sonra kanat tarafından saldırmak için ana mağaranın sağındaki koridorlarda yerlerini almıştı. Tuzağın başarısızlığa uğraması, Bruenor'un hücumu (ki bu saldırı dehşet verici, gümüş kuyruklu oklarla desteklenmişti,) ettin birliğinin sefil yenilgisi ve Dag-na'nın cüce askerlerinin gelişi üzerine goblinler arkalarını dönüp kaçacak kadar akıllıca davranabilmişlerdi.</p>

      <p class="calibre2">"Cüceler,'' diye haykırdı, önden koşan goblinlerden birisi. Diğerleri kısa süre içinde onun sözünü tekrarlamaya başladı. Yaratıklar sakallı ırktan küçük bir grupla, muhtemelen bir öncü grubuyla karşı karşıya olduklarını düşünmeye başladıklarında bu seslerin tınısı dehşetten açlığa dönüştü.</p>

      <p class="calibre2">Ne olursa olsun, cücelerin görünüşe göre durup da savaşmaya niyetleri yoktu ve goblinler takibe devam ediyordu.</p>

      <p class="calibre2">Birkaç kavşak ve dönemeç geçtikten sonra kaçmakta olan cüceler ve takip eden goblinler geniş, düzgünce işlenmiş ve meşaleyle aydınlatılmış bir tünele geldiler. Birkaç yüzyıl önce Mithril Salonu cüceleri tarafından oyulup açılmış bir tüneldi bu.</p>

      <p class="calibre2">O uzun zaman önceki günlerden beridir cüceler buraya ilk defa yeniden gelmişti ve bekliyorlardı.</p>

      <p class="calibre2">Güçlü cüce elleri kocaman diskleri bir kütüğün üzerine indirdi. En sonunda bütün parçalar, bir cüce kadar uzun, neredeyse tünel kadar geniş ve bir tonun epey üzerinde olan silindirik bir tekerlek halini alana dek bu işlem arka arkaya devam etti. Büyük aletin ana vücudunu oluşturmak için birkaç tane iyi yerleştirilmiş büyük çivi- üzerine keksin ve acımasız dikenler kakılmış olan- metal bir levha ve cüceler kaldırıp itebilsin diye tekerleğin yanından aletin arka kısmına doğru uzanan iki çentikli saplar gerekiyordu.</p>

      <p class="calibre2">Aletin ön kısmında, hücuma geçen cücelerin gerçek boyutlarıyla resmedilmiş olduğu bir bez vardı ve bu da geri çekilmek için çok geç olana dek goblinlerin kaçmasını sağlayacak son bir rötuştu,</p>

      <p class="calibre2">"İşte geliyorlar," diye rapor verdi öndeki habercilerden birisi, ana savaş grubunun yanına geri dönerek. "Birkaç dakika içinde köşeyi dönecekler.''</p>

      <p class="calibre2">"Yemciler hazır mı?" diye sordu, oyuncak taburunun kumandasındaki cüce.</p>

      <p class="calibre2">Diğer cüce başıyla onayladı ve taşıyıcılar itme saplarını tutup ellerini sıkıca çentiklere sabitlediler. Aletin önüne çılgın koşuya hazır olan dört asker çıktı. Bu sırada yüz kişilik cüce taburunun geri kalan kısmı taşıyıcıların arkasında yerlerini aldı.</p>

      <p class="calibre2">"Saklanma oyukları otuz metre aşağıda," diye en öndeki askerlere hatırlattı komutan cüce. "Aman onları kaçırmayın sakın! Bu şeyi bir yuvarlamaya başladık mıydı, onu durdurmamız pek mümkün değil!"</p>

      <p class="calibre2">Kaçan cücelerin sahte korku çığlıkları uzun koridorun öteki ucundan yükseldi, onun peşindense takipteki goblinlerin haykırışları duyuldu.</p>

      <p class="calibre2">Komutan cüce kafasını salladı; goblinlere yem atmak çok kolaydı. Sadece onların daha üstün olduklarına inanmalarını sağlamak yeterliydi, o zaman hemen saldırırlardı.</p>

      <p class="calibre2">Öndeki askerler hafifçe ilerlemeye başladı, onların ardındaki taşıyıcılar rahat bir tempo tutturdu ve bütün ordu yavaşça yuvarlanan tekerleğin gümbürtüsü eşliğinde yürüyüşe geçti.</p>

      <p class="calibre2">Bir başka haykırış silsilesi daha duyuldu ve bu sesler arasında cücelerin hiç kaçırmayacağı bir 'Şimdi!' işareti vardı.</p>

      <p class="calibre2">Öndeki askerler kükreyip hızla koşmaya başladı. Devasa oyuncak hemen arkalarından geliyordu. Piston gibi işleyen cüce bacakları, acımasız tekerleğin hızla yuvarlanmaya başlamasını sağladı. Cüceler, bu gümbürtünün üzerine yükselen bir şekilde şarkılarını söylemeye başladılar.</p>
    </div>

    <div class="s1">
      <p class="calibre2"><span class="none5">Tünel çok dar,</span></p>

      <p class="calibre2"><span class="none5">Tünel çok alçak,</span></p>

      <p class="calibre2"><span class="none5">En iyisi koş goblin,</span></p>

      <p class="calibre2"><span class="none5">Çünkü geliyor oyuncak!</span></p>
    </div>

    <div class="s1">
      <p class="calibre2">Cüce hücumu, goblin çığlıklarına altyapı oluşturan gümbürtüler halindeki bir çığ gibiydi. Yemciler yaklaşan dostlarına işaret verdikten sonra saklanma oyuklarının yanında durdular ve arkalarını dönüp goblin takipçilerine küfürler yağdırdılar.</p>

      <p class="calibre2">Büyük aletten güvenle kurtulmanın tek yolu olan küçük sığınak oyuklarının yanından, goblin güruhu gelmeden tam bir saniye önce oyuncakla birlikte geçeceklerini bilen komutan cüce acımasızca gülümsedi.</p>

      <p class="calibre2">Tam da cücelerin planladığı gibi olacaktı.</p>

      <p class="calibre2">Sıradan bir cüce birliğiyle karşılaştıklarını düşünen ve geri dönmeleri imkansız olan goblinler savaş çığlıkları atarak uzun sıralar halinde hücumu sürdürdü.</p>

      <p class="calibre2">Öndeki cüce askerler yemcilere katıldılar, hep beraber yan taraftaki oyuklara atladılar ve tam o sırada oyuncak gümbürdeyerek yanlarından geçti. Aletin önündeki korkunç tente, ön taraftaki gob-linlerin yavaşlayıp hayrete düşmesine sebep oldu.</p>

      <p class="calibre2">Savaş çığlıklarının yerini dehşet içindeki ulumalar aldı ve goblin safları boyunca yankılandı. En yakındaki goblin, hoplaya zıplaya gelen cüce resmine cesurca saldırdı, resimli tenteyi aşağı düşürdü ve başlarına gelecek olan felaketi böcek gibi ezilmeden bir saniye önce gözler önüne serdi.</p>

      <p class="calibre2">Amansız cüceler savaş oyuncaklarına 'Ezergeçer' adını takmışlardı ve ezerek ilerleyen tekerleğin arka kısmında beliren goblin kanı birikintileri, bu ismin oldukça uygun olduğunu gösteriyordu.</p>

      <p class="calibre2">"Şarkı söyleyin, cücelerim!" diye emir verdi komutan. Cüceler de gümbürtü dolu sesleri goblin ulumalarının üstünde yankılanarak şarkılarını büyük kreşendolar halinde söylemeye başladılar.</p>
    </div>

    <div class="s1">
      <p class="calibre2"><span class="none5">Her tümsek bir goblin kafası,</span></p>

      <p class="calibre2"><span class="none5">Yerdeki göller goblin kanı</span></p>

      <p class="calibre2"><span class="none5">Koşun, iyi cüceler, oyuncağı itin</span></p>

      <p class="calibre2"><span class="none5">Küçük goblinleri ezin geçin!</span></p>
    </div>

    <div class="s1">
      <p class="calibre2">Acımasız alet zıplaya hoplaya ilerliyor, taşıyıcılar goblin yığınlarına takılarak tökezliyordu. Ama eğer bir cüce düşecek olursa onun yerini almaya hazır olan ve bacakları piston gibi hızla çalışan bir düzine cüce mevcuttu.</p>

      <p class="calibre2">Aletin gerisinde kalan ordu etrafa yayılmaya başladı; cüceler hâlâ kıvranmakta olan yaralı goblinlerin işini bitirmek için duruyordu. Fakat birliğin çoğu zıplayıp hoplayan alete yakın kalmıştı. Zira büyük tekerlek tünelin daha aşağısında ilerledikçe yan koridorların önünden geçiyordu. Bu iş için önceden görevlendirilen cüce taburları oyuncağın hemen ardından bu yan tünellere dalıyor ve hâlâ civarda olan her goblini katlediyorlardı.</p>

      <p class="calibre2">''Keskin viraj!" diye haykırdı komutan cüce ve alet sürtünerek geçerken taş tekerleğin çelikle kaplı yan tarafından kıvılcımlar fışkırdı. Cüceler bu bölgenin gümbürdeyen canavarı durduracağını hesaplamışlardı.</p>

      <p class="calibre2">Fakat durduramadı ve köşeyi dönünce tünelin sonu görünür gibi oldu. Bir düzine goblin geçit vermeyen kayaları tırmıklayarak bir kaçış yolu bulmaya çalışıyordu.</p>

      <p class="calibre2">"Bırakın gitsin!" diye haykırdı komutan. Çılgınlar gibi koşturan cüceler aleti bıraktılar ve oyuncak hoplaya zıplaya gitmeye devam ederken birbirilerinin üzerine yığıldılar.</p>

      <p class="calibre2">Ezergeçer, bütün taş yatağını sarsan çok büyük bir patlamayla birlikte duvara çarptı. Neşeyle tezahürat yapan cücelerin duvarla alet arasında kalan bahtsız yaratıklara ne olduğunu tahmin etmeleri pek zor olmadı.</p>

      <p class="calibre2">"Ah, iyi işti be!" dedi askerlerine komutan cüce, köşe başından kafasını uzatarak, ezilip suyu çıkarılmış goblinlerden oluşan uzun sıraya bakarak. Cüce askerler hâlâ savaşıyordu. Ama şimdi sayıları düşmanlarından ezici bir şekilde fazlaydılar, zira goblin birliğinin yansından fazlası püre olmuştu.</p>

      <p class="calibre2">"İyi işti!" diye içtenlikle tekrarladı komutan. Ve goblinlerden nefret ederi bir cücenin mantığına göre kesinlikle öyleydi.</p>

      <p class="calibre2">Ana mağarada, Bruenor ile Dagna sırılsıklam bir halde, muzaffer bir tavırla kucaklaştılar, yani vahşi cücelerin deyimiyle, ·düşmanlarının kanını paylaştılar'. Pek az cüce öldürülmüştü ve birçoğu yaralı yatıyordu, ama iki lider de bozgunun bu kadar mükemmel olacağını tahmin etmemişti.</p>

      <p class="calibre2">"Bu konuda ne düşünüyorsun, kızım?" diye sordu Bruenor Cattibrie'a, uzun yayını rahatça omuzuna atmış olan kız onun yanına geldiğinde.</p>

      <p class="calibre2">"Yapmamız gerekeni" yaptık," diye yanıtladı kadın. "Ve gob-linler de tahmin edildiği gibi, hain bir güruhmuş. Ama sözlerimi geri almayacağım. Önce konuşmaya çalışmakla doğu olanı yaptık."</p>

      <p class="calibre2">Dagna yere tükürdü, ama daha akıllı olan Bruenor başını sallayıp kızıyla hemfikir oldu.</p>

      <p class="calibre2">Wulfgar'ın zaferle, 'Tempus!'" diye bağırdığını duydular ve onları gören barbar, kudretli savaş çekicini havaya kaldırmış bir şekilde sıçraya hoplaya onlara doğru ilerlemeye başladı.</p>

      <p class="calibre2">"Hâlâ sizin bu işten oldukça fazla zevk aldığınızı düşünüyorum," diye belirtti Cattibrie, Bruenor'a. Görünüşe göre Wulfgar ile konuşmak istemediğinden dolayı yaralılara yardım etmek için uzaklaştı.</p>

      <p class="calibre2">"Pöh!" diye kızın arkasından homurdandı Bruenor. "Sen kendi yayını bülbül gibi şakıtırken iyiydi!"</p>

      <p class="calibre2">Cattibrie, kestane rengi buklelerini yüzünden geri taradı ve kafasını çevirip bakmadı. Bruenor'un onu gülümserken görmesini istemiyordu.</p>

      <p class="calibre2">Ezergeçer taburu yarım saat sonra ana mağaraya girdi ve sağ kanadın goblinlerden temizlendiğini rapor etti. Onlardan sadece birkaç dakika sonra Drizzt, Regis ve Guenhwyvar geldi. Drow, Bruenor'a Cobble'ın birliklerinin sol ve arka taraftaki koridorları temizlemekte olduğunu söyledi.</p>

      <p class="calibre2">"Sen kendine birkaç tane bulabildin mi bari?" diye sordu cüce. "Yani ettinlerden sonra demek istiyorum?"</p>

      <p class="calibre2">Drizzt başını evet anlamında salladı. "Buldum," diye yanıtladı, "Guenhwyvar da buldu... ve Regis de." Hem cüce hem de Drizzt merakla buçukluğa doğru döndüler. O ise elinde kanlı gür-züyle rahat bir şekilde öylece duruyordu. Üzerindeki bakışları farke-den Regis, sanki utanmışçasına silahı arkasında sakladı.</p>

      <p class="calibre2">"Senin geleceğini bile tahmin etmiyordum, Gümbürgöbek," dedi Bruenor ona. "Hepimiz savaşıp dövüşürken senin yukarıda kalıp daha fazla yemek tıkınacağını sanıyordum."</p>

      <p class="calibre2">Regis omuz silkti. "Dünyadaki en güvenli yerin Drizzt Do'Urden'in yanı olduğunu düşündüm," diye açıkladı.</p>

      <p class="calibre2">Bruenor bu mantığa karşı tartışacak değildi. "Birkaç hafta içinde kazıya başlarız," diye anlattı rancer dostuna. "Tabii birkaç madenci grubu gelip de mekanın güvende olduğunu rapor ettikten sonra."</p>

      <p class="calibre2">Drizzt o anda onu pek dinlemiyor, yaralılar arasında dolaşan Cattibrie ile Wulfgar'ın birbirilerinden uzak duruyor olduğu gerçeğiyle daha çok ilgileniyordu.</p>

      <p class="calibre2">"Sorun oğlan," dedi Bruenor, Drowun ilgisini farkederek.</p>

      <p class="calibre2">"Bir kadının savaşa katılmaması gerektiğini düşünüyor," diye yanıtladı Drizzt.</p>

      <p class="calibre2">"Pöh!" diye homurdandı kızıl sakallı cüce. "Kız elimizdeki en iyi savaşçılardan biri. Ayrıca beş düzine cüce kadın savaşa geldi, hatta iki tanesi de öldürüldü."</p>

      <p class="calibre2">Cüce krala bakan Drizzt'in yüzü hayretler içinde buruştu. Beyaz saçlarını çaresiz bir şekilde silkeledi ve Cattibrie'a katılmak için yürümeye başladı. Ama birkaç adım attıktan sonra durdu ve tekrar kafasını sallayarak geri baktı.</p>

      <p class="calibre2">"Beş düzine," diye tekrarladı Bruenor, Drowun şüpheli ifadesine cevaben. "Cüce kadını diyorum."</p>

      <p class="calibre2">"Dostum," diye cevap verdi Drizzt, tekrar yürümeye başlayarak. "Aradaki farkı asla ayırdedemedim."</p>

      <p class="calibre2">Cobble'ın birliği, iki saat sonra diğer goblinlerle birleşti ve arka kısmın düşmandan temizlendiğini rapor etti. Bruenor ile kumandanlarının görebildiği kadarıyla bozgun başarıyla tamamlanmış, tek bir düşman bile hayatta kalmamıştı.</p>

      <p class="calibre2">Cüce birliklerinden hiç kimse kritik savaş noktalarındaki sarkıtlar arasında havada süzülen, cüce hamlelerini ve savaş tekniklerini ilgiyle izleyen narin ve karanlık suretleri -Jarlaxle'ın casus kara elflerini- farketmemişti.</p>

      <p class="calibre2">Goblin tehlikesi son bulmuştu. Ama bu, Bruenor Battlehammer'ın sorunlarının en küçüğüydü.</p>
    </div>

    <div class="s">
      <h1 id="sigil_toc_id_2">BÖLÜM 2</h1>
    </div>

    <div class="s1">
      <p class="calibre2">Dinin, Vierna'nın her hareketini izliyor, kız kardeşinin Örümcek Kraliçe'ye övgü için kusursuz bir şekilde yaptığı ibadetleri seyrediyordu. İki Drow, Jarlaxle'ın Menzoberranzan'ın düşük seviyeli evlerinden birinde Vierna'nın kullanması için tahsis ettiği küçük bir dua salonundaydı. Dinin, karanlık tanrıça Lloth'a gönüllü bir şekilde sadık kalmış ve bugün Vierna'nın dualarına katılmak için ona eşlik etmişti. Fakat aslında erkek Drow, bütün bunların anlamsız bir yalan olduğunu ve kız kardeşinin eskiden bulunduğu mevkiyi saçma bir şekilde taklit ettiğini düşünüyordu.</p>

      <p class="calibre2">"Bu kadar kuşkucu olmamalısın," diye belirtti Vierna, duasına devam ederek ve omuzunun üzerinden Dinin'e bakma zahmetine bile girmeyerek.</p>

      <p class="calibre2">Fakat Dinin'in usanmış bir şekilde iç geçirdiğini duyan rahibe, kıstığı kırmızı gözlerinde hiddet dolu bir bakışla hızla ona doğru döndü.</p>

      <p class="calibre2">"Bunların sebebi ne?" diye bilmek istedi Dinin, kadının ga-zabıyla cesurca yüzleşerek. Vierna, Dinin'in inatla inandığı üzere Lloth'un takdirini kaybetmiş olsa bile ondan daha iriydi ve bir takım rahibe büyülerine sahipti. Dinin dişlerini sıktı, ifadesini sertleştirdi ve geri çekilmedi. Dinin, Vierna'nın gitgide artan takıntısının bir kez daha etrafındakiler! yıkıma götüreceğinden korkuyordu.</p>

      <p class="calibre2">Vierna cevap olarak rahibe cüppesinin cebinden garip bir kırbaç çıkardı. Kırbacın sapı pek değerli olmayan kara adamanttan olsa bile, beş kayışı da kıvrılıp bükülen canlı yılanlardan oluşuyordu. Dinin'in gözleri genişledi; bu silahın önemini biliyordu.</p>

      <p class="calibre2">"Lloth, yüce rahibelerinden başka hiç kimsenin bunları taşımasına izin vermez," diye hatırlattı Vierna ona, yılan kafalarını sevgiyle okşayarak.</p>

      <p class="calibre2">"Ama biz Lloth'un gözünden düştük..." diye itiraz etmeye başladı Dinin. Fakat bu itiraz Vierna'nın gösterisinin yanında pek cılız kalmıştı.</p>

      <p class="calibre2">Vierna, yılan kafalarından birini öpmek için eğilirken Dinin'e baktı ve kedi gibi mırıldanarak şeytanca güldü.</p>

      <p class="calibre2">"O zaman neden Drizzt'in peşine düşüyoruz?" diye sordu Dinin. "Lloth'un takdirini geri kazanmışsın. Hain kardeşimizi aramakla neden herşeyi riske atıyorsun ki?"</p>

      <p class="calibre2">"Takdiri işte böyle kazandım!" diye haykırdı Vierna ona. Ona bir adım yaklaştı ve Dinin akıllıca davranarak geriledi. En yaşlı ve en acımasız ablası olan Briza'nın ona o yılan başlı, korkunç kırbaçlarla sık sık işkence ettiği Do'Urden Evindeki gençlik günlerini hatırladı.</p>

      <p class="calibre2">Fakat Vierna çabucak sakinleşti ve kafasını çevirip karanlık; hem canlı, hem de heykel örümceklerle kaplı olan sunağına baktı. "Ailemiz Matron Malice'in zayıflığı yüzünden yıkıldı," diye açıkladı. "Malice, Lloth'un ona verdiği en önemli görevde başarısız oldu."</p>

      <p class="calibre2">"Drizzt'i öldürme görevinde," dedi Dinin.</p>

      <p class="calibre2">"Evet," dedi Vierna öylece, omuzunun üzerinden kardeşine bakarak. "Drizzt'i, o sefil ve hain Drizzt'i öldürme görevinde. Onun kalbini Lloth'a armağan edeceğime, ailemizin hatasını düzelteceğime söz verdim. Böylece biz -sen ve ben- tanrıçamızın takdirini yeniden kazanacağız."</p>

      <p class="calibre2">"Neye yarayacak ki?" diye sormadan edemedi Dinin, içinde bulunduğu önemsiz dua salonuna bariz bir aşağılamayla bakarak. "Artık evimiz yok. Do'Urden ismi şehrin hiçbir yerinde telaffuz edilemiyor. Lloth'un takdirini geri kazansak bile bu işten kârımız ne olacak? Sen yüce bir rahibe olacaksın, bundan çok memnun olurum, ama yöneteceğin bir evin olmayacak."</p>

      <p class="calibre2">"Hayır olacak!" diye kızdı Vierna, gözlerinde şimşekler çakarak. "Ben yok edilmiş bir evin hayatta kalan bir asilzadesiyim, tıpkı senin gibi kardeşim. İkimizin de İtham Hakkı var."</p>

      <p class="calibre2">Dinin'in gözleri faltaşı gibi açıldı. Vierna kağıt üzerinde haklıydı; İtham Hakkı, yok edilen evlerin hayatta kalan asilzade çocuklarına tanınan bir ayrıcalıktı. Çocuklar saldırganların ismini söyler ve bu da suçlu kimselere Drow adaleti uygulanmasını sağlardı. Fakat Menzoberranzan'ın hiç bitmeyen arka oda entrikaları içinde adalet denilen şey itinayla çarpıtılabilirdi.</p>

      <p class="calibre2">"İtham mı?" diye kekeledi Dinin, aniden kuruyan ağzından bu sözleri zar zor çıkartarak. ''Ailemizi yok eden evin kim olduğunu unuttun mu yoksa?"</p>

      <p class="calibre2">"Bu, işi daha da tatlı kılıyor ya," diye mırıldandı inatçı kız kardeşi.</p>

      <p class="calibre2">"Baenre!" diye haykırdı Dinin. "Baenre Evi, yani Menzoberranzan'ın İlk Evi! Baenre'nin aleyhine konuşamazsın. Hiçbir ev, yalnız başına ya da yanında müttefikleriyle onlara karşı hareket edemez. Ayrıca Akademi de Matron Baenre'nin kontrolü altında. Adalet ordusunu nasıl toplayacaksın o zaman?</p>

      <p class="calibre2">"Ya Bregan D'aerthe ne olacak?" diye hatırlattı Dinin ona. "Yani evimizin yok edilmesine yardım edip de bizi bünyesine alan paralı asker örgütü.'' Dinin kendi sözlerini düşünerek bir anda duru-verdi. Drow toplumundaki çelişkiler o acımasız ironi karşısında her zaman hayrete düşerdi.</p>

      <p class="calibre2">"Sen bir erkeksin ve Lloth'un güzelliğini anlayamazsın," diye yanıtladı Vierna. "Tanrıçamız bu kaos ile beslenir. Birçok acımasız ironi olduğu için bu durumu daha da tatlı görüyor."</p>

      <p class="calibre2">"Bu şehir, Baenre Evine savaş açmayacak," dedi Dinin açık sözlülükle.</p>

      <p class="calibre2">"İş oraya kadar asla gitmeyecek!" diye cevabı yapıştırdı Vierna ve o çılgın parıltı tekrar kızıl gözlerinde beliriverdi. "Matron Baenre yaşlandı, kardeşim. Zamanı çoktan geçti. Örümcek Kraliçe'nin isteği üzerine Drizzt öldüğünde bana Baenre Evinde bir resmi görüşme bahşedilecek. İşte orada ben... yani biz ithamımızı gerçekleştireceğiz."</p>

      <p class="calibre2">"Sonra da Baenre'nin goblin kölelerine yem olacağız," diye yanıtladı Dinin somurtarak.</p>

      <p class="calibre2">"Ev tekrar Örümcek Kraliçe'nin takdirini kazanabilsin diye Matron Baenre'nin kendi kızları onu zorla tahttan indirecek," diye devam etti Vierna heyecanla, şüpheci kardeşini duymazdan gelerek. "Ve sonunda beni başa geçirecekler."</p>

      <p class="calibre2">Dinin. Vierna'nın mantık dışı iddialarını çürütecek söz bulamıyordu.</p>

      <p class="calibre2">"Düşün bunu, kardeşim," diye devam etti Vierna. '"Ben Menzoberranzan'ın ilk Evine hükmederken benim yanımda durduğunu gözünde canlandır!"</p>

      <p class="calibre2">"Lloth, bunu sana vadetti mi?"</p>

      <p class="calibre2">"Triel aracılığıyla," diye yanıtladı Vierna. "Yani Matron Baenre'nin en büyük kızı, ayrıca Akademinin de Matron Hanımı."</p>

      <p class="calibre2">Dinin neler döndüğünü anlamaya başlıyordu. Eğer Vierna'dan çok daha güçlü olan Triel, herkesçe kabul edildiği üzere yaşlı olan annesini tahttan indirmeye niyetliyse, Baenre Evinin tahtında kesinlikle kendisi hak iddia edecek ya da en azından bir sürü değerli kız kardeşlerinden birine izin verecekti. Sandalyenin ucuna oturup kollarını kavuşturan ve kafasını yavaşça ileri geri sallayan Dinin"in şüpheleri şimdi barizdi.</p>

      <p class="calibre2">"Maiyetimde imansızlara yer yok," diye uyardı Vierna.</p>

      <p class="calibre2">"Maiyet mi?" diye yanıtladı Dinin.</p>

      <p class="calibre2">"Bregan D'aerthe sadece bir araç, tanrıçayı memnun edebileyim diye bana tahsis edildi," diye açıkladı Vierna, hiç tereddüt etmeden.</p>

      <p class="calibre2">"Sen delisin," dedi Dinin, bu düşüncesini kendisine saklaması gerektiğini akıl edemeden önce. Fakat şükür ki Vierna onun üzerine yürümedi.</p>

      <p class="calibre2">"Hain Drizzt, Lloth'a kurban edildiğinde bu kafirce sözlerinden pişman olacaksın," diye söz verdi rahibe.</p>

      <p class="calibre2">"Kardeşimize yaklaşamayacaksın bile," diye sertçe yanıtladı Dinin. Drizzt ile olan en son ve feci karşılaşması hâlâ hafızasında acı bir şekilde canlıydı. "Ve ben de seninle yüzeye çıkmayacağım— o iblis için gelmem. O çok güçlü Vierna, senin hayal edebileceğinden de çok kudretli."</p>

      <p class="calibre2">"Sessizlik!" Bu söz büyülü bir ağırlık taşıyordu ve Dinin söylemeyi planladığı bir sonraki itirazlarının boğazına düğümlendiğini farketti.</p>

      <p class="calibre2">"Daha mı güçlü?" diye alay etti Vierna biraz sonra. "Sen güç hakkında ne biliyorsun ki, sefil erkek?" Yüzünde çarpık bir gülümseme, Dinin'in oturduğu yerde kıvranmasını sağlayan bir ifade belirdi. "Gel benimle, şüpheci Dinin," diye buyurdu Vierna. Küçük dua odasının yan tarafındaki bir kapıya doğru yöneldi, ama Dinin onu takip etmedi.</p>

      <p class="calibre2">"Gel!" diye emretti Vierna ve Dinin bacaklarının hareket etmekte olduğunu anladı, kendisini düşük seviyeli evin dikit tepeciğini terkederken buldu. Daha sonra da deli kız kardeşinin her adımını sadakatle takip ederek Menzoberranzan'ı geride bıraktı.</p>

      <p class="calibre2">İki Do'Urden görüntüden kaybolur kaybolmaz, Jarlaxle gözetleme aynasının önündeki perdeyi indirdi ve küçük dua odasının görüntüsü kayboldu. Dinin ile kısa süre içinde konuşması, başına gelebilecekler konusunda o inatçı dövüşçüyü uyarması gerektiğini hatırlattı. Jarlaxle, Dinin'den samimi bir şekilde hoşlanıyordu ve o Drowun felakete doğru sürüklenmekte olduğunu biliyordu.</p>

      <p class="calibre2">"Onu iyi yemlemişsin," diye belirtti paralı asker, yanında duran rahibeye. Sol gözüyle -yani bugün üzerini kapatmadığı gözüyle-ona kurnazca göz kırptı.</p>

      <p class="calibre2">Jarlaxle'dan daha kısa boylu ama inkar edilemeyecek derecede heybetli bir havaya sahip olan dişi Drow, bariz bir aşağılamayla paralı askere hırladı.</p>

      <p class="calibre2">"Sevgili, Triel," dedi Jarlaxle cilveli bir şekilde.</p>

      <p class="calibre2">"Dilini tut," diye uyardı Triel Baenre, "yoksa onu kesip alır ve eline veririm."</p>

      <p class="calibre2">Jarlaxle omuz silkti ve akıllılık edip konuyu şu andaki meselelerine geri getirdi. "Vierna senin iddiana inanıyor," diye belirtti.</p>

      <p class="calibre2">"Vierna çaresiz bir halde," diye yanıtladı Triel Baenre.</p>

      <p class="calibre2">"Onu ailenize alacağınıza dair basit bir söz verseydiniz dahi Drizzt'in peşine düşerdi zaten," diye mantık yürüttü paralı asker, "ama onu Matron Baenre'nin tahtına çıkartma hayalleriyle kandırmak..."</p>

      <p class="calibre2">"Ödül ne kadar büyük olursa, Vierna'nın motivasyonu da o kadar artar," diye yanıtladı Triel sakince. "Drizzt Do'Urden'in Lloth'a kurban edilmesi annem için çok önemli. Bırakalım aptal Do'Urden rahibesi ne hayal edecekse etsin."</p>

      <p class="calibre2">"Kabul," dedi Jarlaxle, başıyla onaylayarak. "Baenre Evi, muhafız birliğini hazırladı mı?"</p>

      <p class="calibre2">"Otuz asker Bregan D'aerthe'nin savaşçıları arasına karışacak," diye yanıtladı Triel. "Onlar sadece erkek." diye ekledi alay edercesine, "ve harcanabilirler." Baenre Evinin ilk kızı, kurnaz paralı askere bakarken merakla başını yana doğru eğdi.</p>

      <p class="calibre2">"Seçilmiş askerlerinle Vierna'ya bizzat eşlik edecek misin?" diye sordu Triel. "İki grup arasındaki işbirliğini sağlamak için yani?"</p>

      <p class="calibre2">Jarlaxle ince ellerini çırparak, "Ben bu işin bir parçasıyım," diye yanıtladı sertçe.</p>

      <p class="calibre2">"Bu da beni hoşnutsuz ediyor," diye hırladı Baenre kızı. Tek bir kelime söyledi ve bir ışık parlamasıyla birlikte görünürden kayboldu.</p>

      <p class="calibre2">"Annen beni seviyor, Triel," dedi Jarlaxle boşluğa doğru, sanki Akademinin Matron Hanımı hâlâ yanında duruyormuş gibi. "Bunu kaçıramam," diye devam etti paralı asker, yüksek sesle düşünerek. Jarlaxle'a göre, Drizzt'i arama işi sadece iyi birşey olabilirdi. Birkaç asker kaybedebilirdi, ama yerlerine yenisini koyardı. Eğer Drizzt hakikaten kurban edilirse Lloth bundan memnun olurdu, Matron Baenre de memnun olurdu ve Jarlaxle da emeklerinin karşılığını almanın bir yolunu bulurdu. Daha basit bir şekilde söylenecek olursa, hain bir kaçak olan Drizzt Do'Urden'in başına büyük bir ödül konmuştu.</p>

      <p class="calibre2">Jarlaxle bütün bu işlerin güzelliğiyle neşelenerek şeytanca güldü. Eğer Drizzt bir şekilde onları atlatmayı başarırsa, Vierna'nın sonu gelecekti ve paralı asker hiçbir şeyden etkilenmeden yaşamına devam edecekti.</p>

      <p class="calibre2">Drow usulleri konusunda bilge olan ve şu anda önünde bulunan durumda kendisini güvenceye alan Jarlaxle'ın farkettiği başka bir olasılık daha vardı. Ve eğer uzak bir şansla da olsa bu olasılık gerçekleşirse, Vierna ile olan iyi ilişkisi sayesinde basitçe yüksek bir kazanç elde edebilecekti. Triel'in ve annesinin, Vierna'ya yüksek bir ödül sunmasının sebebi Lloth'un onlara verdiği talimattı. 'Peki ya Vierna bu antlaşmayı yerine getirirse ne olacak?' diye merak etti paralı asker. Gizlice işler çevirmekte usta olan Lloth, acaba Baenre Evi için ne gibi sürprizler hazırlamıştı?</p>

      <p class="calibre2">Vierna Do'Urden, Triel'in boş vaatlerine inanmakla deli gibi görünüyordu. Ama Jarlaxle biliyordu ki, Matron Baenre de dahil olmak üzere Menzoberranzan'ın en güçlü Drowları, hayatlarında bir kez en az onun kadar deli gibi görünürdü.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Vierna o günün ilerleyen saatlerinde Jarlaxle'ın özel odasına açılan yarı saydam kapıdan geçti. Yüzündeki çılgın ifade yaklaşmakta olan hadiselere karşı duyduğu heyecanı açık ediyordu.</p>

      <p class="calibre2">Jarlaxle dış koridordan gelen kargaşa seslerini duydu, ancak' Vierna sadece bilgiç bilgiç gülmeye devam etti. Paralı asker, rahat koltuğuna geri yaslandı, parmaklarını hafifçe birbirine vurdu ve Do'Urden rahibesinin bu sefer kendisine ne gibi bir sürpriz yapacağını tahmin etmeye çalıştı.</p>

      <p class="calibre2">"Grubumuzun kadrosunu tamamlamak için bir askere daha ihtiyacımız olacak," diye emretti Vierna.</p>

      <p class="calibre2">"Bu ayarlanabilir," diye yanıtladı Jarlaxle, neler döndüğünü anlamaya başlayarak. "Ama neden ki? Dinin bize eşlik etmeyecek mi?"</p>

      <p class="calibre2">Vierna'nın gözleri parladı. "Edecek," dedi, "ama kardeşimin takipteki rolü değişti."</p>

      <p class="calibre2">Jarlaxle hiç tepki vermedi, sadece oturmaya ve parmaklarını birbirine vurmaya devam etti.</p>

      <p class="calibre2">"Dinin, Lloth'un çizdiği kadere inanmıyordu," diye açıkladı Vierna, kayıtsız bir şekilde Jarlaxle'ın masasının uç kısmına oturarak. "Bu kritik görevde bana eşlik etmek istemiyordu. Bunu bizden Örümcek Kraliçe istedi!" Aniden hiddetlenerek masanın üstünden aşağı indi ve yarı saydam kapıya doğru ilerledi.</p>

      <p class="calibre2">Vierna'nın gösterisi devam ederken, Jarlaxle hançer fırlattığı elindeki parmakları esnetmekten başka hiçbir harekette bulunmadı. Rahibe odanın etrafında dolanmaya, Lloth'a dua etmeye, tanrıçanın önünde diz çökmeyenlere ve kardeşlerine -Drizzt ile Dinin'e- lanetler yağdırmaya başladı.</p>

      <p class="calibre2">Vierna sonra aniden sakinleşti ve şeytanca gülümsedi. "Lloth sadakat ister," dedi suçlayıcı bir şekilde.</p>

      <p class="calibre2">"Elbette," diye yanıtladı sarsılmaz paralı asker.</p>

      <p class="calibre2">"Adaleti sağlamak bir rahibenin görevidir."</p>

      <p class="calibre2">"Elbette,"</p>

      <p class="calibre2">Vierna'nın gözlerinde şimşekler çaktı— Jarlaxle sessizce gerginleşti, bu dengesiz dişinin bilinmedik bir sebepten dolayı üzerine saldıracağından endişeleniyordu. Vierna ise yeniden kapıya doğru yürüdü ve yüksek sesle kardeşine seslendi.</p>

      <p class="calibre2">Jarlaxle, kapının gerisinde belli belirsiz bir siluet durduğunu farketti ve Dinin öbür taraftan içeri girmeye başladığında yarı saydam kapının eğilip büküldüğünü gördü.</p>

      <p class="calibre2">Odaya büyük bir örümcek ayağı girdi, sonra bir tanesi daha ve bir tanesi daha. Sonra da dönüşüm geçirmiş gövde kısmı geldi. Dinin'in çıplak ve davul gibi şişmiş olan vücudunun belden aşağısı devasa bir kara örümceğe dönüşmüştü. Bir zamanlar güzel olan yüzü şimdi ölü gibi, şişmiş ve ifadesizdi, gözlerinde hiçbir parıltı yoktu.</p>

      <p class="calibre2">Paralı asker doğru dürüst nefes alabilmek için mücadele verdi. Büyük şapkasını çıkarttı ve terleyen kel kafasını eliyle sildi.</p>

      <p class="calibre2">Şekli bozuk yaratık odaya tamamen girdi ve uysal bir şekilde Vierna'nın yanında durdu. Rahibe ise paralı askerin bariz rahatsızlığına gülüyordu.</p>

      <p class="calibre2">"Bu görev çok kritik," diye açıkladı Vierna. "Lloth uyuşmazlıkları hoş görmeyecek."</p>

      <p class="calibre2">Eğer Lloth'un Vierna ile ilgilendiği konusunda Jarlaxle'ın herhangi bir şüphesi vardıysa bile şu anda hepsi uçup gidivermişti.</p>

      <p class="calibre2">Vierna, baş belası Dinin'e Drow toplumundaki en büyük cezayı, sadece Lloth'un takdirini kazanmış bir yüce rahibenin verebileceği cezayı uygulamıştı. Dinin'in zarif Drow vücudunu bu grotesk ve dönüşüm geçirmiş örümcek şekline sokmuş, yapacağı her türlü kaprisi yerine getirmesi için Dinin'in özgür mizacını kırıp ona iğrenç bir görüntü vermişti.</p>

      <p class="calibre2">Onu bir drider* yapmıştı.</p>

      <p class="calibre2"><span class="none7">'*' Drider: Drow ve spider (örümcek) kelimelerinin birleşiminden oluşturulan bir isim. Yarı örümcek yarı Drow (okunuşu "dray'dır). (Ç.N.)</span></p>

      <p class="calibre2">Drow dilinde sevgi sözcüğünün karşılığı yok. Düşünebildiğim en yakın kelime ssinssrigg, ama bu da cinsel şehvet ya da bencil açgözlülük kavramlarına daha yakın olan bir sözcük. Sevgi kavramı tabii ki bazı dro\vlann kalbinde var. Ama gerçek sevginin, yani çoğunlukla kişisel fedakarlık gerektiren ve bencil olmayan bir sevginin, o denli acı ve tehlikeli çekişmelerin yaşandığı bir dünyada yeri yoktur.</p>

      <p class="calibre2">Drow kültüründeki tek fedakarlık Lloth 'a verilen hediyelerdir ve pek de karşılık beklemeden yapılan birşey değildir. Zira kurbanı sunan kişi, karşılığında daha büyük bir çıkar bekler ve bunun için dua eder.</p>

      <p class="calibre2">Yine de Karanlıkaltı'nı terkettiğimde sevgi kavramına yabancı değildim. Zaknafein 'i seviyordum. Belwar ile Claker 'ı da seviyordum. Beni Menzoberranzan 'dan nihai olarak ayrılmaya iten şey, kesinlikle sevebilme becerisi ve sevme ihtiyacıydı.</p>

      <p class="calibre2">Şu koca dünyada daha karmaşık ve daha aldatıcı bir kavram var mıdır acaba? Her bir ırka mensup bir sürü kimse sevgi denilen şeyi pek anlamıyor gibi görünüyor. Zira onun basit güzelliğini, önyargılı düşünceler ve gerçekçi olmayan beklentilerle karalıyorlar. Ne gariptir ki ben, içinde sevgi yeşermeyen Menzoberranzan 'in karanlığından kaçtığımda, bütün hayatları boyunca sevgiyle beraber ya da en azından sevgi olasılığıyla yaşamış' bir sürü kimseden daha fazla tutunuyordum bu kavrama.</p>

      <p class="calibre2">Kaçak bir Drowun çarçur etmeyeceği şeylerdi bunlar.</p>

      <p class="calibre2">Şu geçen birkaç haftada Gümüşay'a yaptığım yolculuklar, dostlarımın bana bazı iyi niyetli şakalar yapmasını sağladı. "Şu elfın aklında başka bir düğün daha olsa gerek!" diyerek sık sık takılıyor Bruenor, Gümüşay'ın Hanımı Alustriel ile aramdaki ilişkiyi kastederek. Bu şakaları sıcak bir samimiyetin ve umudun ürünü olarak kabul ediyorum ve düşüncelerinde yanıldıklarını onlara açıklayarak dostlarımın umutlarını söndürmüyorum.</p>
    </div>
  </div>
</body>
</html>
