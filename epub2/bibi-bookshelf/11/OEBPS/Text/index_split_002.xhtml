<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Drizzt Do'urden'in Maceraları 1 Miras</title>
  <meta content="R. A. Salvatore" name="author" />
  <meta content="2013-7-17" name="creation-time" />
  <meta content="2013-7-17" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">"Seni budala..." diye söylendi cüce. "Neden vücudunda kas olmayan herhangi bir yeri kullanıp az önce söylediğin şeyi bir düşünmüyorsun? Biz buradayız, çünkü Regis'in esasında Regis olmadığını tahmin ediyoruz!"</p>

      <p class="calibre2">Wulfgar'ın yüzü şaşkınlık içinde buruştu. Buçukluğun ciddi suçlamalarını gelişen olayların ışığında yeniden düşünmemiş olduğunu fark etti.</p>

      <p class="calibre2">"Eğer kendini buradan göründüğü kadar aptal gibi hissediyorsan, hissetmen gerektiği gibi hissediyorsun demektir," diye belirtti Bruenor açıkça.</p>

      <p class="calibre2">Aniden açığa çıkan bu gerçek, Wulfgar'a Bruenor'un baltasının çarpacağı kadar sert bir darbe indirmişti. 'Şu son birkaç gün içinde Regis benimle kimbilir kaç kez yalnız konuştu? Ve o buluşmaların konusu ne oldu?' diye dikkatle düşünüp tarttı. Wulfgar, kendi odasına Drowa karşı ne yapmış olduğunu muhtemelen ilk defa anlayabildi. Eğer savaşı Drow kazanmış olmasaydı Drizzt'i öldürmüş olabileceğini tam anlamıyla kavradı. "Buçukluk... yani Artemis Entreri, beni kötü emellerine alet etmeye çalıştı," diye mantık yürüttü Wulfgar. Girdap gibi dönen ve onu derinliklerine davet eden bir renk cümbüşü yansıması, bir mücevherin yüzlerini hatırlıyordu. "Yakut süsünü benim üzerimde kullandı— emin olamıyorum, ama sanırım hatırlıyorum... sanırım süsü kullandı..."'</p>

      <p class="calibre2">"Emin ol," dedi Bruenor. "Seni uzun zamandır tanıyorum, evlat, ve daha Önce bu denli aptalca davrandığını hiç görmemiştim. Kendim de öyle. Buçukluğu Drizzt ile beraber bilinmedik bir bölgeye yolladım!"</p>

      <p class="calibre2">"Entreri benim Drizzt'i öldürmemi sağlamaya çalıştı," diye devam etti Wulfgar, hadiseleri tam anlamıyla kavramaya çalışarak.</p>

      <p class="calibre2">"Drizzt'in seni öldürmesini sağlamaya çalıştı, demek istiyorsun," diye düzeltti Bruenor. Kibirli barbara haddini bildirdiği için duyduğu hazzı ve minnettarlığı saklayamayan Cattibrie homurtuyla karışık güldü.</p>

      <p class="calibre2">Wulfgar Bruenor'un omuzunun üzerinden kıza dik bir bakış fırlattı.</p>

      <p class="calibre2">"Drowla gerçekten de buluştun," diye belirtti.</p>

      <p class="calibre2">"O beni ilgilendirir," diye yanıtladı genç kadın, Wultgar'ın devam eden kıskançlığına hiç taviz vermeyerek.</p>

      <p class="calibre2">Tansiyon yeniden yükselmeye başladı— Cattibrie, Regis hakkındaki hadisenin su yüzüne çıkardığı gerçeklerin Wulfgar'ın hırçınlığını biraz azalttığı halde, korumacı adamın hâlâ onu orada istemediğini, karısı olacak kadının böyle tehlikeli bir durumda olmasını istemediği görebiliyordu. İnatçı ve gururlu Cattibrie, hâlâ gururu okşanmıştan çok hakarete uğramış gibiydi.</p>

      <p class="calibre2">Fakat öfkesini çıkarabilme şansını bulamadı, zira Cobble koşturarak grubun yanına geldi ve hepsine sessiz olması için yalvardı. Bruenor ve diğerleri, Pwent'in artık aralarında olmadığını sadece o zaman farketti.</p>

      <p class="calibre2">"Gürültü," diye sessizce açıkladı rahip, "daha derin tünellerden bir yerden geliyor. Orada, aşağıda her ne varsa bizim aptalca ettiğimiz gürültüyü duymamış olması için Moradin'e dua edelim!"</p>

      <p class="calibre2">Cattibrie ölü cücelere baktı, Wulfgar'ın da bakmakta olduğunu gördü. Ve barbarın da -tıpkı kendisinin yaptığı gibi- Drizzt'in ciddi bir tehlike içinde olduğunu kendisine hatırlatmakta olduğunu farketti. O zaman aralarında geçen tartışma ona çok önemsiz geldi ve kız yaptığından utandı.</p>

      <p class="calibre2">Bruenor kızdaki umutsuzluğu hissetti ve kızına yaklaşıp kollarını Cattibrie'ın omuzlarına doladı. "Konuşulması gerekliydi," diye önerdi rahatlatıcı bir tonlamayla. "Dövüş başlamadan önce tartışılıp çözülmesi gerekliydi."</p>

      <p class="calibre2">Cattibrie başını sallayarak hemfikir oldu ve eğer olacaksa dövüşün pek yakında başlamasını umut etti.</p>

      <p class="calibre2">Ve bütün kalbiyle umut ettiği birşey daha vardı; o da bir sonraki savaşın Drizzt Do'Urden'in ölümünün intikamını almak için yapılmam asıydı.</p>

      <p class="calibre2">Tek bir meşale yanıyordu; Drizzt bunun anlaşmanın bir parçası olduğunu anladı. Muhtemelen Entreri, yeni edindiği enfrarujlu görüş kabiliyetine, Drizzt'in hamlelerini hiçbir ışık kaynağı olmadan savabilecek kadar alışmamıştı.</p>

      <p class="calibre2">Gözleri normal ışık tayfına uyum sağladığında, Drizzt orta büyüklükteki mağarayı inceledi. Kıvrılan, çıkıntılı yüzeyleriyle küçük sarkıtları olan duvarlar ve tavan, doğal şekiller olmasına rağmen mağarada iki tane ahşap kapı bulunuyordu. Drizzt o kapıların yeni inşa edildiğine inanıyordu, muhtemelen Entreri ile yaptığı anlaşmanın bir şartı olarak Vierna tarafından ayarlanmışlardı. Her iki kapının da iki yanında bir Drow askeri vardı ve ikisinin arasında bir diğeri duruyordu.</p>

      <p class="calibre2">Şimdi odada, Vierna ile Jarlaxle da dahil olmak üzere oniki kara elf vardı, ama drider ortalıklarda yoktu. Entreri, Vierna ile konuşuyordu; Drizzt iki palasının bulunduğu kemeri rahibenin kiralık katile verdiğini gördü.</p>

      <p class="calibre2">Aynı zamanda odada garip bir oyuk vardı. Ana bölümün arka duvarından bel hizası bir yüksekliğinde bir yer aşağı doğru girinti yapıyordu. Üstü bir battaniyeyle kapatılmıştı ve kılıcıyla hançeri elinde hazır olan bir asker oyuğun önünde duruyordu</p>

      <p class="calibre2">'Bir oluk mu?' diye merak etti Drizzt.</p>

      <p class="calibre2">Entreri. kendisiyle kara elflerin yollarının ayrılacağı yerin burası olduğunu söylemişti. Ama Drizzt. işini hallettikten sonra kiralık katilin geldikleri yöne doğru, yani Mithril Salonunun civarına doğru geri gideceğinden şüpheliydi. Odada ilkinden başka sadece bir kapı olduğuna göre, muhtemelen o battaniyenin altında gerçekten de Karanlıkaltı'nın daha derinlerindeki geniş ve kıvrımlı tünellerine açılan bir oluk bulunuyordu.</p>

      <p class="calibre2">Vierna, Drizzt'in duyamadığı birşeyler söyledi ve Entreri onun silahlarını da taşıyarak Drowa doğru yaklaştı. Bir Drow askeri Drizzt'in arkasından yaklaştı ve iplerini çözdü. Drizzt ellerini yavaşça öne doğru getirdi. Omuzları o ters pozisyonda uzun süre durmaktan ve Vierna'nın vahşi saldırısından dolayı ağrıyordu.</p>

      <p class="calibre2">Entreri palaların durduğu kemeri Drizzt'in ayaklarının dibine fırlattı ve ihtiyatla bir adım geriledi. Drizzt ne yapması gerektiğinden emin olamayarak şaşkınlık içinde silahlarına baktı.</p>

      <p class="calibre2">"Yerden al," diye talimat verdi Entreri.</p>

      <p class="calibre2">"Neden ki?"</p>

      <p class="calibre2">Bu soru, kiralık katilin suratına atılan bir tokat gibiydi. Bir anlığına yüzünde feci bir bakış belirdi, ardından Entreri'nin tipik duygusuz ifadesi geri geldi.</p>

      <p class="calibre2">"Gerçeği öğrenmemiz için," diye yanıtladı.</p>

      <p class="calibre2">"Ben gerçeği biliyorum," diye sakince yanıtladı Drizzt. "Sen ise o sefil yaşamının anlamsızlığını kendinden bile saklamak için gerçeği çarpıtmak istiyorsun."</p>

      <p class="calibre2">"Silahlarını al," diye hırladı kiralık katil, "yoksa seni durduğun yerde öldürürüm."</p>

      <p class="calibre2">Drizzt bu tehdidin boş olduğunu biliyordu. Entreri onu dürüst bir savaşta yenmeden öldürmezdi. Ayrıca Drizzt, Entreri onu öldürmek için saldırsa bile Vierna'nın araya gireceğini biliyordu. Drizzt, Vierna için çok değerliydi; Örümcek Kraliçe'ye verilen kurbanlar bir Drow rahibesi tarafından sunulmadığı müddetçe kolay kolay kabul edilmezdi.</p>

      <p class="calibre2">Drizzt en sonunda eğildi, silahlarını aldı ve kemerini beline taktığında kendisini daha fazla güvende hissetti. Elinde palaları olsun olmasın bu odadaki düşman sayısının aşılamayacak kadar fazla olduğunu biliyordu. Fakat fırsatların kısa süreli olduğunu ve en az umulduğu vakit ortaya çıktığını bilecek kadar da deneyimliydi.</p>

      <p class="calibre2">Entreri zarif kılıcını ve mücevherli hançerini çekti ve hafifçe eğilip yere sindi. İnce dudakları hevesli bir gülümseme halinde kıvrılmıştı.</p>

      <p class="calibre2">Palaları hâlâ kınlarının içinde olan Drizzt, omuzlarını düşürmüş bir şekilde öylece durdu.</p>

      <p class="calibre2">Kiralık katilin kılıcı savrulup Drizzt'in burnunun ucunu çentti ve kafasını yana doğru çevirmesini sağladı. Drow umursamaz bir şekilde elini kaldırdı, başparmağını ve işaret parmağını kullanarak kanın akışını durdurdu.</p>

      <p class="calibre2">"Korkak," diye alay etti Entreri, açık bir hamle sergileyecek-miş gibi yapıp Drowun etrafında dönmeye devam ederek.</p>

      <p class="calibre2">Bu saçma hakaretten hiç rahatsız olmayan Drizzt, kiralık katili arkasına almamak için onunla beraber döndü.</p>

      <p class="calibre2">"Haydi ama, Drizzt Do'Urden," diye araya girdi Jarlaxle, hem Drizzt hem de Entreri'nin kendisine bakmasını sağlayarak. "Sonunun geldiğini biliyorsun ama bu insanı, sana ve dostlarına karşı bir sürü kötülük yapmış olan bu adamı öldürmekten zevk duymayacak mısın?"</p>

      <p class="calibre2">"Kaybedecek neyin var ki?" diye sordu Entreri. "Ben seni öldüremem, sadece mağlup edebilirim— ablanla yaptığımız anlaşma böyleydi. Ama sen beni öldürebilirsin. Vierna kesinlikle araya girmeyecektir, hatta basit bir insanın ölümüyle eğlenecektir."</p>

      <p class="calibre2">Drizzt tepkisizliğini korudu. Kaybedecek hiçbir şeyi olmadığını söylüyorlardı. Ama görünüşe göre onların anlamadığı birşey vardı: Drizzt Do'Urden kaybedecek birşeyi olmadığı zaman değil, sadece kazanacağı birşeyler olduğunda, sadece durum gerektiğinde savaşırdı.</p>

      <p class="calibre2">"Ne olur silahlarını çek," diye ekledi Jarlaxle. "Hatırı sayılır bir şöhretin var ve seni kılıç oyunu yaparken izlemek isterim, gerçekten de Zaknafein'den iyi misin görmek için tabii."</p>

      <p class="calibre2">Sakin görünmeye ve prensiplerine sıkı sıkıya tutunmaya çalışan Drizzt, Menzoberranzan'da şimdiye kadar kılıç sallamış en iyi silah ustası olan ölü babasının bahsi geçince yüzünü buruşturmadan edemedi. Kendisine rağmen palalarını çekti. Parıltı'nın mavi ışığı, Drizzt Do'Urden'in tam anlamıyla gizleyemediği hiddetini içtenlikle yansıtıyordu.</p>

      <p class="calibre2">Entreri aniden hamle yaptı ve Drizzt savaşçı içgüdüleriyle tepki verdi. Palaları kılıca ve hançere çarpıp çınlayarak bütün saldırıları savuşturdu. Sadece içgüdüleriyle hareket eden ve daha ne yaptığını anlayamadan saldırıya geçen Drizzt, tam daireler çizmeye başladı. Kılıçları bir pervanenin uçları gibi etrafında dönüyor, her dönüşte rakibini değişik yüksekliklere ve değişik açılara doğru hareket etmeye zorluyordu.</p>

      <p class="calibre2">Bu alışılmadık saldırı serisi karşısında kafası karışan Entreri, en az karşıladığı darbe kadar hamle kaçırdı. Ama hızlı ayakları onu silahların tehlikesinden uzaklaştırdı. "Her zaman sürprizlerle dolusun," diye sertçe itiraf etti ve odada sıralanmış kara elflerden Drizzt'e gelen takdir dolu bakışlar sebebiyle kıskançlıkla yüzünü buruşturdu.</p>

      <p class="calibre2">Drizzt dönmeyi kesti ve tam kiralık katilin karşısında durdu, kılıçları aşağıda ve hazırdı.</p>

      <p class="calibre2">"Hoştu, ama avantaj sağlayamadın," diye haykırdı Entreri. Kılıcı aşağıdan, hançeri yukarıdan hamle yaparak hücum etti. Drizzt çapraz bir şekilde kıvrıldı, bir palasıyla kılıcı kenara savurdu ve diğeriyle ise hançerin geçemeyip zararsız bir şekilde yükselmesini sağlayan bir engel oluşturdu.</p>

      <p class="calibre2">Entreri'nin hançer tutan eli tam bir daire çizmeye devam etti— Drizzt, katilin hançerini parmaklarının arasında ters döndürdüğünü gördü. Bu sırada katilin kılıcı, Drizzt'i meşgul etmek için bir o yana bir bu yana doğru saplama ve kesme darbeleri savuruyordu.</p>

      <p class="calibre2">Kiralık katilin hançer tutan eli tahmin edildiği gibi havaya kalktı, yana doğru indi ve Entreri hançeri fırlattı.</p>

      <p class="calibre2">Parıltı, metalin üzerine çarpan bir çekiç gibi çınlayarak hançerin önüne geçti ve silahı odanın diğer yanına savurdu.</p>

      <p class="calibre2">"Aferin!" diye tebrik etti Jarlaxle ve geri çekilen Entreri de başıyla onaylayarak samimiyetle onu takdir etti. Şimdi geriye sadece kılıcı kalan kiralık katil, daha ihtiyatlı bir şekilde yaklaşıp ölçülü bir hamle yaptı.</p>

      <p class="calibre2">Drizzt darbeyi karşılamadığında, sadece bir değil iki savuşturma şansını da kaçırdığında ve kiralık katilin silahı palaların savunma hattının ötesine geçtiğinde Entreri'nin şaşkınlığı katıksızdı. Kılıç tehlikeye açık olan hedefe hiç ulaşmadan çabucak geri çekildi. Entreri başka bir düz saplama hamlesi yapacakmış gibi gösterdi ama silahını geriye ve arkaya doğru savurdu.</p>

      <p class="calibre2">Drizzt'i yenmişti, o basit numarayla birlikte Drowun omuzunu ya da boynunu deşebilirdi! Ama Drizzt'in bilmiş gülümsemesini görünce durdu. Kılıcının keskin olmayan yüzünü çevirdi ve gerçek bir hasar vermeden Drowun omuzuna sertçe vurdu.</p>

      <p class="calibre2">Drizzt iki seferinde de ona izin vermişti ve şimdi yeteneksizmiş gibi davranarak kiralık katilin kıymetli savaşıyla dalga geçiyordu!</p>

      <p class="calibre2">Entreri itiraz içinde haykırmak ve diğer kara elflere Drizzt'in kişisel oyununu açıklamak istedi. Ama kiralık katil, bu savaşın çok kişisel olduğuna, Drizzt ile aralarında halletmeleri gerektiğine ve bunu Vierna ya da Jarlaxle'ın herhangi bir müdahalesi olmadan yapmaları gerektiğine karar verdi.</p>

      <p class="calibre2">"Seni yakalamıştım," diye alay etti, sert Cüce Dilinde. Etrafındaki Drowların bu lisanı anlamadığını umuyordu— tabii ki Drizzt hariç.</p>

      <p class="calibre2">''O zaman dövüşü bitirmeliydin," diyerek, Cüce Dilini mükemmel bir şekilde bilmesine rağmen yüzeyin Ortak Lisanında sakince yanıtladı Drizzt. Entreri'ye bu olayı kişisel bir seviyeye taşıma hazzını tattırmayacak, dövüşü aleni bir halde tutacak ve yaptığı hareketlerle açık açık dalga geçecekti.</p>

      <p class="calibre2">"Daha iyi dövüşmeliydin," diye karşılık verdi Entreri, Ortak Lisana dönerek. "Kendin için olmasa bile o buçukluk dostun için. Eğer beni öldürürsen Regis serbest kalacak, ama eğer buradan canlı olarak ayrılırsam..." Bu tehdidin havada asılı kalmasını sağladı, ama Drizzt ona açıktan açığa gülünce tehdit bir işe yaramadı.</p>

      <p class="calibre2">"Regis, öldü," diye mantık yürüttü Drow rancer. "Ya da ölecek, dövüşün sonucu ne olursa olsun."</p>

      <p class="calibre2">"Hayır—" diye başladı Entreri.</p>

      <p class="calibre2">"Evet," diye sözünü kesti Drizzt. "O sonsuz yalanlarına inanmayacak kadar iyi tanıyorum seni. Hiddetin seni çok fazla kör etmiş. Bütün olasılıkları tahmin etmedin."</p>

      <p class="calibre2">Entreri, devam eden bu saçmalığın kara elflere sıkıcı gelmesini sağlayacak kadar küstahça bir harekette bulunmadan, rahat bir şekilde saldırdı.</p>

      <p class="calibre2">"O öldü," diye hem belirtti hem de sordu Drizzt.</p>

      <p class="calibre2">"Sence ne olmuştur?" diye kızdı Entreri, hırıltı dolu tonlaması cevabın bariz olduğunu gösteriyordu.</p>

      <p class="calibre2">Drizzt rakibinin taktiklerindeki değişikliği farketti. Ent-reri'nin şimdi kendisini hiddetlendirmeye çalıştığını, öfkeyle savaşması için uğraştığını anladı.</p>

      <p class="calibre2">Drizzt kayıtsız kalmaya devam etti, Entreri'nin savuşturmakta pek zorluk çekmediği birkaç tembel saldırı hamlesi yaptı— ve kiralık katil, eğer isteseydi bu saldırılara yokedici bir şekilde karşılık verebilirdi.</p>

      <p class="calibre2">Vierna ile Jarlaxle fısıldaştılar. Bu saçmalıktan sıkılmaya başlamış olabileceklerini düşünen Drizzt, hâlâ ölçülü ve etkisiz hamlelerle ama daha güçlü bir şekilde bastırdı. Entreri, Drowun ne yaptığını anlamaya başladığını göstermek için hafifçe ama net bir şekilde başını salladı. Bu oyun, yani bu güç algılanan etkileşim ve iletişim gitgide kişiselleşiyordu. Drizzt de tıpkı Entreri gibi, Vier-na'nın araya girmesini istemiyordu.</p>

      <p class="calibre2">"Zaferinin tadını çıkaracaksın," diye alışılmadık bir şekilde söz verdi Entreri. Bu, az sonra sergileyecekleri oyunun önsözüydü.</p>

      <p class="calibre2">"Hiçbir yararı olmayacak," diye yanıtladı Drizzt, kiralık katilin bariz bir şekilde beklediği cevabı vererek. Entreri bu dövüşü kazanmak istiyordu, hatta Drizzt umursamıyormuş gibi göründükçe daha da fazla kazanmak istiyordu. Fakat Drizzt, Entreri'nin aptal olmadığını biliyordu. Drizzt ile katil dövüş yeteneği açısından aynı seviyede olsa bile güdüleri onları kesinlikle ayırıyordu. Entreri, sadece tek birşeyi kanıtlamak için Drizzt ile bütün kalbiyle savaşırdı, ama Drizzt -özellikle kiralık katile- kanıtlayacak hiçbir şeyi olmadığına samimiyetle inanıyordu.</p>

      <p class="calibre2">Drizzt'in bu dövüş hakkındaki hisleri bir blöf değildi, Entreri'nin dizginleyip de döndürebileceği gibi de değildi. Drizzt, Entreri'ye adil bir zafer kazandırmadığı için daha fazla tatmin olarak savaşı kaybedebilirdi.</p>

      <p class="calibre2">Ve şu andaki hareketlerinden anlaşıldığı kadarıyla kiralık katil olayların bu gelişimi karşısında pek şaşırmamıştı.</p>

      <p class="calibre2">''Son şansın," diye alay etti Entreri. "Burada yollarımız ayrılıyor. Ben uzaktaki o kapıdan çıkıp gidiyorum ve Drow ise karanlık dünyasına, aşağıya geri dönüyor."</p>

      <p class="calibre2">Drizzt'in menekşe rengi gözleri bir anlığına kenara, yani duvardaki oyuğa doğru kaydı. Bu hareketiyle, katilin 'aşağı' kelimesine yaptığı vurguyu kaçırmadığını, yani üzeri battaniyeyle kaplı olan oyuğu kastettiğini anladığını Entreri'ye belirtti.</p>

      <p class="calibre2">Entreri aniden yana doğru dalışa geçti ve düşürdüğü hançerine yaklaşmak için azar azar ilerledi. Bu cüretkar bir hareketti ve yine rakibine daha fazla şey ima ediyordu. Zira Drizzt bariz bir şekilde isteksiz dövüştüğü için, kiralık katilin düşürdüğü hançere uzanmasına hiç gerek yoktu.</p>

      <p class="calibre2">"Kedine yeni bir isim verebilir miyim?" diye sordu Entreri, belini kaldırıp iri bir kemer kesesini göstererek. Kesenin şişmiş üst kısmından kara panter heykelciği bariz bir şekilde belli oluyordu.</p>

      <p class="calibre2">Kiralık katil, dörtlü bir hamle serisiyle hızla ve sertçe saldırdı. Bu hamlelerin hepsi de, eğer devam etseydi Drizzt'e vurabilecek nitelikteydi.</p>

      <p class="calibre2">"Haydi ama," dedi yüksek sesle Entreri. "Bundan daha iyi dövüşebilirsin! Senin becerine, kolayca mağlup edileceğine inanmayacak kadar çok tanık oldum— hatta bu tünellerde!"</p>

      <p class="calibre2">Drizzt ilk başta, Entreri'nin aralarındaki bu kişisel meseleyi bu derecede bariz bir şekilde afişe etmesi karşısında şaşırmıştı. Zaten Vierna ve diğerleri Drizzt'in istekli bir savaş sergilemediğini o zamana kadar anlamışlardı. Yine de bu garip bir yorum gibi görünüyordu— tabii Drizzt, kiralık katilin sözlerindeki gizli manaları, Entreri'nin ona attığı yemi anlayana kadar. Katilin bahsettiği o sıra-dışı hadisede Drizzt Do'Urden ile Artemis Entreri, sadece ortak bir düşmana karşı hayatta kalma isteğinden dolayı beraber, yanyana ve omuz omuza savaşmışlardı.</p>

      <p class="calibre2">Yine öyle mi olmalıydı, burada ve şimdi? Entreri, Drizzt ile adil bir dövüş yapabilmek için Vierna ve çetesini altetmesine yardım edecek kadar çaresiz miydi? Eğer bu dövüş yaşanır ve onlar galip gelirse, o zaman ikisi arasında yapılacak dövüş için Drizzt'in kazanabileceği, yani uğrunda kalbiyle savaşabileceği birşeyler doğardı. Eğer Artemis Entreri ile birlikte kazanır ya da kaçabilirlerse, o zaman kiralık katille yapacağı dövüş, Drizzt ile özgürlüğü arasında duran tek engel olacaktı.</p>

      <p class="calibre2">"Tempus!" Bu haykırış iki rakibin de düşüncelerini böldü ve önlerine çıkmış olan dikkat dağıtıcı olaya tepki vermelerine sebep oldu.</p>

      <p class="calibre2">Muhteşem bir uyum içinde hareket ettiler. Drizzt palasını savurdu ve Entreri de savunmasını gevşetip geri çekilerek kemerindeki keseyi kesmesi için Drowa sundu. Parıltı keseyi temiz bir şekilde yardı ve büyülü paner heykelciğinin yere düşmesini sağladı.</p>

      <p class="calibre2">Mağaraya girmiş oldukları kapı, havada uçarak gelen Aegis-fang'in gücü altında paramparça oldu ve önünde duran Drowu yere serdi.</p>

      <p class="calibre2">Drizzt'in ilk içgüdüsü ona kapıya doğru gitmesini ve dostlarıyla irtibata geçmeye çalışmasını söyledi. Ama, koşturarak yerlerini almakta olan birçok kara elf tarafından bu olasılığın önünün kesildiğini gördü. Diğer kapıdan da hiç ümit yoktu, zira o da çıkan patırtı sebebiyle derhal açılmış ve drider Dinin, peşinde Drowlarla birlikte odaya dalmıştı.</p>

      <p class="calibre2">Mağara büyülü bir ışıkla aydınlandı: dört bir köşeden iniltiler yükseldi. Kırılmış kapıdan içeri gümüş kuyruklu bir ok cızırdatarak uçtu ve kapının altından daha yeni kalkmış olan o bahtsız kara elfe saplandı. Drow öteki taraftaki duvara doğru savruldu ve göğsündeki okla birlikte duvara saplanıp öylece kalakaldı.</p>

      <p class="calibre2">"Guenhwyvar!"</p>

      <p class="calibre2">Drizzt, yaptığı çağrının panter tarafından duyulup duyulmadığını görmek için durup bekleyemezdi, aslında hiçbir şey için durup bekleyemezdi. Önünde muhafızlık yapmakta olan ve şaşkına uğramış bir şekilde silahlarını çeken tek Drowun bulunduğu oyuğa doğru hızla koşturdu.</p>

      <p class="calibre2">Vierna haykırdı, Drizzt uçuşan pelerinine bir hançerin saplandığını ve belinden sadece bir milim ötede asılı kaldığını farketti. Dümdüz ileri doğru koştu ve yana doğru dalışa geçmeyi planlıyor-muş gibi bir omuzunu eğdi.</p>

      <p class="calibre2">Drow muhafız da onunla beraber yana doğru eğildi. Ama Drizzt çabucak doğruldu ve palaları yüksekte, boyun seviyesinde çapraz oluşturmuş bir şekilde rakibinin karşısına çıktı.</p>

      <p class="calibre2">Muhafız Drow, kılıcını ve kamasını şimşek hızındaki saldırıyı savuşturmaya yetecek kadar çabuk kaldıramadı ya da vücudunun yönünü çevirip tehlikeden kurtulmayı başaramadı.</p>

      <p class="calibre2">Drizzt'in keskin kılıçları Drowun boğazına bir çarpı çizdi.</p>

      <p class="calibre2">Drizzt irkildi ve kanlı kılıçlarını vücuduna yaklaştırdı. Sonra da altının açık olmasını ve ötesinde keskin bir uçurum değil de bir oluk olmasını umut ederek battaniyenin üzerine doğru balıklama dalışa geçti.</p>

      <p class="calibre2">Thibbledorf Pwent, onları yan taraftan desteklemek için yol arkadaşlarından ayrılmış olduğu tünele paralel ve beş metre uzakta olan bir yan geçidi koşarak aştı. Savaş çekiciyle paramparça olan kapının sesini, Cattibrie'ın oklarının cızırdayışını, birkaç ayrı yerden yükselen haykırışları, hatta bir de hırıltı duydu ve eğlenceyi kaçırdığı için şansına sövdü.</p>

      <p class="calibre2">Meşaleyi önünde tutan savaş öncüsü, dövüş bitmeden önce diğerlerinin yanına varmayı umarak bir sola dönüş virajını sertçe aldı. Karşısına çıkan garip surete bakarak duraksadı. Görünüşe bakılırsa, en az onun kendisini gördüğü için şaşırdığı kadar kendisi de onu gördüğü için şaşırmıştı.</p>

      <p class="calibre2">"Bak şimdi," diye sordu savaş öncüsü, "sen Bruenor'un evcil Drowu musun?"</p>

      <p class="calibre2">Pwent, ince eltin elinin yukarı doğru kalkışını izledi ve arba-let tabancasından çıkan 'klik' sesini duydu. Arbalet oku, Pwent'in sert zırhına çarptı ve bir sürü çatlak arasından kendisine geçecek bir yer bularak cücenin omuzuna batıp bir damla kan akıttı.</p>

      <p class="calibre2">"Tahminimce diilsin!" diye neşeyle haykırdı Pwent, söylediği sözlerle birlikte vahşice hücum edip meşalesini kenara fırlatarak. Kafasını eğip miğfer sivrisini önüne aldı ve cücenin şiddetli saldırısı karşısında görünüşe bakılırsa şaşırıp kalan kara elf, silahını çekip hazırlanmak için debelendi.</p>

      <p class="calibre2">Etrafını pek göremeyen ama düşmanının kendisini savunmasını kesinlikle beklemekte olan Pwent, hedefine yaklaştığında kafasını bir yandan öbür yana doğru savurdu ve kılıcı savuşturdu. Hiç yavaşlamadan doğruldu ve kendisini rakibinin üzerine çalarak, afallamış kara elfe gözü dönmüş bir şekilde girişti.</p>

      <p class="calibre2">Beraberce duvara çaptılar. Drow hâlâ dengesini koruyordu ve Pwent'i de üzerinde ve kendisinden uzakta tutuyordu. Bu alışılmadık, sarılma taktikli savaş yöntemine karşı ne yapacağını kestiremi-yordu.</p>

      <p class="calibre2">Kara elf, kılıç tutan elini sallayıp kurtardı, Pwent ise sadece sağa sola sallanmaya başladı. Keskin tırtıklı zırhı Drowun göğsünü yarıp çizdi. Elf çılgınlar gibi debelendi, yaptığı çaresiz hareketler savaş öncüsünün sarsmaya yönelik saldırısını güçlendirdi. Pwent bir kolunu kurtardı ve sert bir yumruk attı. Kolçağındaki çiviler Drowun yumuşak ve kara teninde delikler açtı. Cüce, düşmanına diz ve dirsek attı, Drowun burnunu ısırdı ve böbreklerine yumruk indirdi.</p>

      <p class="calibre2">"Heeeeeyt!" Bu hırıltı dolu haykırış, kendisini şiddetle bir o yana bir bu yana savururken Pwent'in göbeğinden yükseldi ve açılıp kapanan dudakları arasından çıkıp titrek bir şekilde yankılandı. Düşmanından akan kanın sıcaklığını hissediyordu. Bu his ise onun, yani en vahşi savaş öncüsünün daha da şiddetli olmasını sağlıyordu.</p>

      <p class="calibre2">"Heeeeeyt!"</p>

      <p class="calibre2">Drow kıvrılarak yere düştü, hâlâ çılgınlar gibi rakibini sarsmakta olan Pwent ise üzerindeydi. Birkaç saniye sonra düşmanı kıv-ranmamaya başladı, ama Pwent elde ettiği avantajı bırakmadı.</p>

      <p class="calibre2">"Seni sinsi elf boku!" diye gürledi, kara elfm yüzüne ardarda kafa atarak.</p>

      <p class="calibre2">Keskin bir zırha ve sivri demirlere sahip olan savaş öncüsü, tam manasıyla bahtsız Drowu delik deşik etti.</p>

      <p class="calibre2">Pwent en sonunda durdu ve sıçrayıp ayağa kalktı. Düşmanının gevşek vücudunu çekip oturma pozisyonuna soktu ve cesedin sırtını duvara dajayıp bıraktı. Savaş öncüsü sırtında bir acı hissetti ve Drowun kılıcıyla ona en az bir kere vurmuş olduğunu farketti. Fakat onu daha fazla endişelendiren, arbalet okunun açtığı yaranın zehiriyle birlikte kolundan vücudunda yayılan uyuşukluktu. Bir kez daha hiddeti dolup taşan Pwent, sivri miğferini öne eğdi ve güç almak için çiz-mesiyle duvarı birkaç kez eşeledi ve ileri doğru hücuma geçerek çoktan ölmüş olan düşmanının göğsüne miğferini bir mızrak gibi batırdı.</p>

      <p class="calibre2">Bu sefer sıçrayarak geri çekildiğinde, ölü Drow yere yığıldı. Cesedin delik deşik göğüs kısmından sıcak kanlar akıyordu.</p>

      <p class="calibre2">"Umarım Bruenor'un evcil Drowu diilsindir," diye belirtti savaş öncüsü, bu hadisenin bir hatadan ibaret olabileceğini aniden farkederek. "Ah her neyse, iş işten geçti artık!"</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Büyü kullanarak yolda herhangi bir tuzak olup olmadığına bakmakta olan Cobble, omuzunun üzerinden başka bir ok daha 'vınn' diye geçip ışıktan kuyruğuyla birlikte ilerideki aydınlık mağarada kaybolunca içgüdüsel olarak irkildi. Cüce rahip, kendisini işine geri dönmeye zorladı. Bruenor ile diğerleri hücuma geçebilsin diye işi çabucak halletmek istiyordu.</p>

      <p class="calibre2">Bacağına bir arbalet oku saplandı. Ama rahip, okun böcek sokması gibi acısına ya da zehirine aldırmıyordu. Zira uyuşturucu zehirin etkisini yavaşlatması için kendisine bazı büyülü destekler yapmıştı. Kara elfler onu düzinelerce okla vurabilirdi; Cobble'ın düşüp uykuya dalması için saatler geçmesi gerekiyordu.</p>

      <p class="calibre2">Koridoru taramayı bitiren ve etrafta bir tuzak tespit edemeyen Cobble, sabırsızlanmış olan ve şimdiden ona yaklaşmaya başlayan dostlarına seslendi. Fakat rahip geri dönüp baktığında düşmanların bulunduğu mağaranın loş ışığında zeminde garip birşeyler olduğunu farketti: bunlar metalik yongalardı.</p>

      <p class="calibre2">"Demir mi?'" diye fısıldadı. Eli büyülü çakıl taşı bombalarıyla dolu olan şişkin kesesine refleksi f olarak uzandı. Rahip korunmak için yere sindi ve boş olan elini ardından gelenleri uyarmak için kaldırdı.</p>

      <p class="calibre2">Aniden patlak veren savaşın gürültü patırtısı arasından bir sese odaklandığında, mırıldanan, yani büyü yapan bir dişi Drow sesi duydu.</p>

      <p class="calibre2">Cücenin gözleri dehşetle genişledi. Arkasını döndü ve dostlarına buradan uzaklaşmaları, kaçmaları için haykırdı. O da koşmaya çalıştı. Çizmeleri düzgün taş zeminde kayarken küçük bacakları hızla hareket etmeye başladı.</p>

      <p class="calibre2">Drow büyücünün yükselen sesini duydu.</p>

      <p class="calibre2">Yerdeki demir yongalar çabucak değişim geçirdi, bir yere desteklenmemiş, yatık duran demirden bir duvar halini aldı ve zavallı Cobble'ın üzerine yıkıldı.</p>

      <p class="calibre2">Büyük bir rüzgar sesi çıktı ve taş zemine çarpan tonlarca demirden kocaman bir çarpma sesi yükseldi. Basınç yüzünden havaya fışkıran kanlar, afallamış olan üç dostun yüzlerine saçıldı. Devrilmiş demir duvar altında yüzlerce küçük patlama oldu, yüzlerce minik kıvılcım boş yere parladı.</p>

      <p class="calibre2">"Cobble," diye çaresice nefes verdi Cattibrie.</p>

      <p class="calibre2">Uzakta kalmış olan mağaradaki büyülü ışık söndü. Mağara kapısının hemen önünde bir karanlık küresi belirdi ve geçit yolunun sonunu kararttı. Birincinin hemen ardından ikinci ve üçüncü karanlık küreleri belirdi ve devrilen demir duvarın uç kısmını kapladı.</p>

      <p class="calibre2">"Hücum edin!" diye onlara haykırdı Thibbledorf Pwent. Koridora tekrar girmişti ve tereddüt içindeki dostlarının yanından hızla koşarak geçti.</p>

      <p class="calibre2">Savaş öncüsünün hemen önünde bir karanlık küresi belirdi ve onu durdurdu. Karanlığın öbür tarafından arbalet yaylan ardarda 'klik' etti ve batıp can yakan küçük dart okları etrafa saçıldı.</p>

      <p class="calibre2">"Geri!" diye haykırdı Bruenor. Cattibrie başka bir ok daha fırlattı; bir düzine ok yemiş olan Pwent tökezleyip yere devrilir gibi oldu. Wulfgar onu miğferinin sivrisinden yakaladı ve kızıl sakallı cücenin peşinden ilerlemeye başladı.</p>

      <p class="calibre2">"Drizzt," diye sessizce inledi Cattibrie. Bir dizinin üzerine çöktü ve dostunun mağaradan dışarı koşturup tehlike sahasına girmemesini umarak ardarda iki ok attı.</p>

      <p class="calibre2">Ucundan zehir sızan bir dart oku, kızın yayına çarptı ve zarar vermeden sekip düştü.</p>

      <p class="calibre2">Orada kalamazdı.</p>

      <p class="calibre2">Bir ok daha attıktan sonra arkasını döndü ve babasıyla diğerlerinin peşinden koşturdu; kurtarmaya geldiği dostunun aksi yönüne doğru.</p>

      <p class="calibre2">Drizzt üçbuçuk metrelik bir düşüşün ardından oluğun meyil yapan kısmına sertçe çarptı, keskin bir dönemeci döndü ve hızla kaymaya devam etti. Palalarını sıkı sıkıya tutuyordu; o anda en çok korktuğu şey, kılıçlarından birisinin elinden kayması ve o zıplaya hoplaya ilerlerken kendisini kesip ikiye bölmesiydi.</p>

      <p class="calibre2">Tam bir tur attı ve çapraz bir dönüş sergilemeyi başararak ayaklarını ön tarafına aldı. Ama sonra karşısına çıkan dikey bir uçurum yüzünden yanlışlıkla yeniden ters döndü ve uçurumun dibine çarptığında bilincini yitirecek gibi oldu.</p>

      <p class="calibre2">Tam kontrolü ele geçirdiğini düşünürken, yani kendisini bir kez daha çevirmek üzereyken oluk kıvrıldı ve daha aşağıdaki bir geçit tüneline açıldı. Drizzt bir top mermisi gibi dışarı fırladı. Fakat palalarını iki yana açmayı ve çarpıp yuvarlanırken onları vücudundan uzakta tutmayı düşünecek kadar aklı yerindeydi.</p>

      <p class="calibre2">Yere sertçe vurdu, yuvarlandı ve o sırada belini sivri bir kayaya çarptı.</p>

      <p class="calibre2">Drizzt Do'Urden kıpırtısız bir şekilde yattı kaldı.</p>

      <p class="calibre2">Bacaklarında hasıl olan -ve çabucak uyuşukluğa dönüşen-acıyı umursamadı; hoplaya sıçraya yaptığı inişten kalan bir sürü çizik ve çürüğü kontrol etmedi. Hatta Entreri'yi bile düşünmedi. O ıstırap dolu anda sadık kara elfın aklında dostları için duyduğu korkuyu bile bastıran tek bir düşünce vardı.</p>

      <p class="calibre2">Yeminini bozmuştu.</p>

      <p class="calibre2">Drizzt gençliğinde, tanıdığı bir kara elf olan Masoj Hun'ett'i öldürdükten sonra Menzoberranzan'ı terkederken bir daha asla Drow öldürmeyeceğine dair yemin etmişti. Ailesi onu Karanlıkaltı'nın vahşi tünellerinde aramaya çıktığında, hatta en büyük ablasıyla çatışmaya girdiğinde bile bu sözüne sadık kalmıştı. Zaknafein ölümünün anısı tazeydi ve o şeytan Briza'yı öldürmek için duyduğu arzu, o zamana kadar hissettiği bütün arzulardan daha şiddetliydi. Acısından ve acımasız Karanlıkaltı'nda on yıl hayatta kalma savaşından dolayı yarı delirmiş olan Drizzt, yine de yeminini tutmayı başarmıştı.</p>

      <p class="calibre2">Ama şimdi. Oluğun başındaki o muhafızı öldürdüğü şüphe götürmezdi; palaları kara elfe net kesikler atmış ve boğazına mükemmel bir 'x' çizmişti.</p>

      <p class="calibre2">Drizzt bunun bir tepki olduğunu, Vierna'nın çetesinden kurtulabilmek için yapmak zorunda kaldığı bir hareket olduğunu kendisine hatırlattı. Böyle bir şiddeti kendisi hazırlamamış, ne de olsa bunu o istememişti. Vierna'nın adil olmayan mahkemesinden kaçmak ve güçlü düşmanlara çatmış olan dostlarına yardım etmek için yapmak zorunda kaldığı hiçbir hareket yüzünden mantık olarak suçlanamazdı.</p>

      <p class="calibre2">Drizzt mantık olarak suçlanamazdı. Ama orada öylece yatarken ve çürüklerle dolu bacaklarını yavaş yavaş yeniden hissetmeye başlarken, Drizzt'in vicdanı bu basit gerçekten kaçamıyordu.</p>

      <p class="calibre2">Yeminini bozmuştu.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Kıvrılıp bükülen koridorlardan oluşan labirentte Bruenor kör-lemesine başı çekiyordu. Wulfgar onun hemen ardındaydı ve homurdanan Pwent'i taşıyordu (ve savaş öncüsünün keskin çentikli zırhından nasibini gayet iyi alıyordu). Cattibrie hızla onun yanında ilerliyor ve peşlerindekiler her ne zaman yaklaşacak olsa duraksayıp arkaya bir iki ok atıyordu.</p>

      <p class="calibre2">Koridorlar kısa süre içinde, grubun çıkarttığı gürültü patırtı dışında sessizleşti— ki korkuyla dolan yol arkadaşlarına göre etraf aşın sessizdi. Drizzt'in ne kadar sessizce hareket edebileceğini, yani gizliliğin kara elflerin sığındığı bir kale olduğunu biliyorlardı.</p>

      <p class="calibre2">Ama nereye gideceklerdi? Pek bilmedikleri bu bölgedeyken nerede olduklarını bile zar zor kestirebiliyorlardı. Bildikleri sahalara geri dönebilmek üzere mantıklı tahminler yapabilmeleri için durmaları ve kafalarını toplamaları gerekiyordu.</p>

      <p class="calibre2">Bruenor en sonunda, üç yola ayrılan ve her çatalın da kısa bir mesafe sonra tekrar ayrıldığı küçük bir geçit koridoruna geldi. Önceden saptanmış bir rota takip etmeyen kızıl sakallı cüce yine başı çekti. Önce sağa sonra sola döndü ve kısa süre içinde goblinler tarafından işlenmiş olan ve alçak giriş kısmının hemen içinde geniş bir taş dilim bulunan küçük bir mağaraya geldiler. Hepsi içeri girer girmez, Wulfgar taş dilimi giriş kısmına dayadı ve bitkinlikle sırtını yasladı.</p>

      <p class="calibre2">"Drowlar!" diye fısıldadı Cattibrie, olanlara inanamayarak. "Mithril Salonuna nasıl geldiler?"</p>

      <p class="calibre2">"Nasıl değil, neden," diye düzeltti Bruenor sessizce. "Elfin halkı benim tünellerime neden geldi?"</p>

      <p class="calibre2">"Ve ne?" diye devam etti Bruenor tatsızca. Kızına, biricik Cattibrie'ına ve Wulfgar'a, iyi bir adam olmasına yardımcı olduğu gururlu oğlana baktı. Cücenin sakallı yüzünde samimi ve ciddi bir ifade vardı. "Bu sefer başımızı ne gibi bir belaya soktuk?"</p>

      <p class="calibre2">Cattibrie'in ona verebilecek hiçbir cevabı yoktu. Yol arkadaşları hep birlikte bir sürü canavarla savaşmış, inanılmaz engeller aşmıştı. Ama bunlar kara elflerdi, yani kötü şöhretli Drowlar. Ölümcüldüler, şeytaniydiler ve görünüşe bakılırsa Drizzt onların pençelerindeydi, tabii hâlâ nefes alıyorsa. Kudretli dostlar Drizzt'i kurtarmak için hızlı ve güçlü bir şekilde yola çıkmış, kara elflere ani bir saldın yapmışlardı. Fakat sayıca azlardı, kayıp dostları olabilecek o kişiyi sadece göz ucuyla görebildikten sonra geri püskürtül-müşlerdi.</p>

      <p class="calibre2">Cattibrie, destek görmek için Wulfgar'a doğru döndü ve onun da tıpkı Bruenor gibi çaresiz bir ifadeyle kendisine bakmakta olduğunu gördü.</p>

      <p class="calibre2">Genç kadın kafasını çevirdi. Savunmacı barbarı azarlamaya ne vakti, ne de eğilimi vardı. Wulfgar'ın kendi adına endişelenmekten çok kız için endişelenmeye devam ettiğini biliyordu— ona bunun için kızamazdı. Ama savaşçı Cattibrie'in bildiği birşey daha vardı; eğer onu kollamaya devam ederse, Wulfgar önüne çıkan tehlikelere odaklanamayacaktı.</p>

      <p class="calibre2">Bu durumda Cattibrie, barbar için bir engel teşkil ediyordu. Dövüş yeteneğinin ya da hayatta kalma becerisinin eksikliğinden dolayı değil, Wulfgar'ın kendi zayıflığından, kızı kendisine denk bir müttefik olarak göremeyişinden dolayı.</p>

      <p class="calibre2">Ve etrafları kara elflerle sarılmışken müttefiklere feci derecede ihtiyaçları vardı!</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Doğuştan gelen büyülü yükselme gücünü kullanan takipçi Drow askeri kendisini hafifçe bırakarak oluğun ağzından çıkıp aşağı indi. Bakışları derhal koridorun sonunda duran ve kalın bir pelerinin altında kıvrılıp yatmış olan bir surete odaklandı.</p>

      <p class="calibre2">Ağır bir sopa çıkarttı ve Drizzt'i yeniden yakaladığı için kendisine verilmesi kesin olan ödüllerin sevinciyle haykırarak hızla koşturdu. Sopa aşağı indi ve Drizzt'in pelerininin atındaki sert taşa çaptığında umulmadık bir şekilde keskin bir ses çıkarttı.</p>

      <p class="calibre2">Ölüm kadar sessiz olan Drizzt, oluk çıkışının üzerinde saklandığı yerden aşağı, rakibinin hemen arkasına indi.</p>

      <p class="calibre2">Bu aldatmacayı anladığı anda kötü Drowun gözleri genişledi ve oluğun tam karşısında bir taş durduğunu o zaman hatırladı.</p>

      <p class="calibre2">Drizzt'in ilk içgüdüsü palalarının saplarıyla vurmaktı; kalbi ondan yeminini tutmasını ve başka bir Drowun canını daha almamasını istiyordu. İyi yerleştirilmiş etkili bir darbeyle düşmanını yere devirebilir ve pasif hale getirebilirdi. Drizzt ondan sonra Drowu bağlar ve silahlarını alabilirdi.</p>

      <p class="calibre2">Eğer Drizzt bu tünellerde yalnız başına olsaydı, eğer tek derdi Vierna ile Entreri'nin elinden kaçmak olsaydı, merhametli kalbinin haykırışlarını dinlerdi. Fakat, geride bıraktığı o düşmanlarla savaştıkları hiç şüphesiz olan üst katmanlardaki dostlarını düşünmeden edemezdi. Bu askerin kendisine gediği zaman Bruenor, Wulfgar ya da Cattibrie'a zarar verme riskini göze alamazdı.</p>

      <p class="calibre2">Parıltf nın sivri kısmı ileri atıldı ve sonu gelmiş olan Drowun omurgasıyla kalbini deşerek göğsünün önünden dışarı çıktı. Kılıcın mavi ışığında kırmızımsı bir ton vardı.</p>

      <p class="calibre2">Palayı çekip çıkarttığında Drizzt Do'Urden'in ellerinde daha fazla kan vardı.</p>

      <p class="calibre2">Tehlike içindeki dostlarını yine düşündü ve dişlerini sıktı. Bu kanların temizleneceği konusunda emin olmasa bile kararlıydı.</p>

      <p class="calibre2">&nbsp;</p>
    </div>

    <h1 id="sigil_toc_id_5">BÖLÜM 6</h1>

    <div class="s1">
      <p class="calibre2"><span class="none3">Prensiplerime dayanan en ciddi yeminimi, halkımdan birinin canına kastetmeyeceğime dair ettiğim yemini bozduğumda nasıl da sarsılmıştım. Palalarımın yaptığı o acımasız şeyi anladığımda duyduğum acı, başarısızlık ve kaybetme hissi çok keskindi.</span></p>

      <p class="calibre2"><span class="none3">Fakat bu suçluluk duygusu çabucak dindi— kendimi herhangi bir başarısızlık konusunda affetmemden dolayı değil, gerçek başarısızlığımın o yemini etmemde yattığını anlamamdan dolayı. Anayurdumdan ayrılırken bu sözleri masumlukla, deneyimsiz bir gencin saflığıyla söylemiştim, ama o yemini gerçekten de hissederek etmiştim. Fakat o yeminin gerçekçilikten uzak olduğunu öğrendim. Eğer hayatımın yönünü son derece değer verdiğim ideallerin bir savunucusu olarak tayin ediyorsam, düşmanlarını Drow elfi olup çıkınca tayin ettiğim o yönün gerektirdiği davranışlardan dolayı kendimi suçlayamazdım.</span></p>

      <p class="calibre2"><span class="none3">Hakikaten de, yeminime bağlı kalabilmem benim kontrolüm dışında gelişen durumlara dayanıyordu Eğer Menzoberranzan 'ı ter-kettikten sonra hiçbir savaşta bir kara elfle karşı karşıya gelmeseydim yeminimi asla bozmamış olacaktım. Ama sonuçta bu beni olduğumdan daha şerefli biri yapmayacaktı. Şans koşulları, yüksek prensiplere denk sayılamaz.</span></p>

      <p class="calibre2"><span class="none3">Fakat koşullar öyle gelişince, kara elfler en yakın dostlarımı tehdit edince, yani kendilerine hiçbir kötülük yapmamış kimselere savaş açmayı düşününce, ben nasıl olur da vicdanımı dinlemeden palalarımı kınlarında tutmayı başarabilirdim? Bruenor'un,</span> <span class="none3">Wulfgar</span> <span class="none3">'ın ve Cattibrie 'in ya da o durumdaki bütün masumların hayatlarıyla kıyaslandığında benim yeminimin değeri neydi ki? Eğer yaptığım yolculuklarda yüzey elflerine ya da küçük bir köye baskın yapan Drowlara rastlamış olsaydım hiç şüphe duymadan biliyorum ki dövüşe katılır ve haksız saldırganlara karşı bütün gücümle savaşırdım.</span></p>

      <p class="calibre2"><span class="none3">Öyle bir hadise olsaydı da, yine başarısızlığın o keskin acısını hisseder ve şimdi yaptığım gibi kısa süre içinde bunu aşardım.</span></p>

      <p class="calibre2"><span class="none3">Bu yüzden yeminimi bozduğuma pişman değilim— fakat her zaman olduğu gibi, öldürmek zorunda kalmak bana acı veriyor. Yemin ettiğime de pişman değilim. Zira yaptığım bu gençlik hatası bana sonradan bir acı getirmedi. Fakat ilan ettiğim o sözlere kayıtsız şartsız bağlı kalmış olsaydım, yanlış bir gurur meselesi yüzünden kılıçlarıma dokunmasaydım ve bu davranışım masum birinin incin-mesiyle sonuçlansaydı, işte o zaman Drizzt Do 'Urden 'in hissedeceği acı daha keskin olur ve hiç dinmezdi.</span></p>

      <p class="calibre2"><span class="none3">Verdiğim söze dair anladığım birşey, hayat için seçtiğim yolda beni daha uzaklara götürdüğüne inandığım bir gerçek daha var. Bir daha bir Drow elfi öldürmeyeceğimi söylemiştim. Geniş dünyanın, yüzeyin ve Karanlıkaltı'nın birçok ırkı hakkında pek fazla bilgim olmadan ve o çok sayıdaki halkların varolduğunu bile bilmeden yaptığım bir iddiaydı bu. Bir daha Drow öldürmeyeceğim demiştim, ama yeraltı gnomları svirfnebli ne olacaktı? Ya da buçukluklar, elfler veya cüceler? Peki ya insanlar?</span></p>

      <p class="calibre2"><span class="none3">Wulfgar'ın barbar halkı On-Kasaba 'yi istila ettiğinde insan öldürmek zoruna kalmıştım. O masum halkı korumak demek saldırgan insanlarla savaşmak, belki de onları öldürmek demekti. Yine de, bu hareket ne kadar nahoş olursa olsun en ciddi yeminimi hiç etkilememişti. Hem de insan ırkının şöhretinin kara elflerinkinden bile fazla olmasına rağmen.</span></p>

      <p class="calibre2"><span class="none3">Öyleyse, yalnızca benimle aynı ırktan oldukları için bir daha Drow öldürmeyeceğimi söylemem şimdi bana yanlış ve sadece ırkçılık gibi geliyor. Yalnızca derisinin rengi benimkiyle aynı diye bir canlının hayatının değerini diğerinden üstün tutmak benim prensiplerimi küçük düşürür. Üzerinden uzun zaman geçen o yemindeki yanlış değerlerin benim dünyamda, sayısız fiziksel ve kültürel farkların bulunduğu bir dünyada yeri yok. Yolculuklarımı heyecanlı kılan, evrensel güzellik kavramına yeni renkler ve şekiller ekleyen şey de bu farklılıkların ta kendisi zaten.</span></p>

      <p class="calibre2"><span class="none3">Şimdi, gözlerim açıkken, deneyimlerimle tartarak yeni bir yemin ediyorum: Palalarımı savunma dışında çekmeyeceğim: prensiplerimi, hayatımı ya da kendisini koruyamayanları savunma dışında. Yalancı peygamberlerin davalarına yardımcı olmak için, kralların hazinelerini arttırmak için ya da incinmiş gururumun intikamını almak için savaşmayacağım.</span></p>

      <p class="calibre2"><span class="none3">Ve inanç adına savaşıyor olsun olmasın, altın zengini bir sürü paralı askere bu yemin gerçekçilikten uzak, uygulanması imkansız, hatta saçma bile gelebilir. Ama onlara karşı kollarımı göğsümde kavuşturuyorum ve kendimden emin bir şekilde şöyle ilan ediyorum: ben çok daha zenginim!</span></p>
    </div>

    <div class="s2">
      <p class="calibre2"><span class="none3">—Drizzt Do'Urden</span></p>
    </div>

    <div class="s1">
      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">-15-</span></p>
    </div>

    <div class="s1">
      <p class="calibre2">Sessizlik! Vierna'nın zarif parmakları, Drowların el lisanını kullanarak bu emri üstüste tekrarladı.</p>

      <p class="calibre2">Kirişleri hazır hale getirilip kurulan iki el arbaleti 'klik' etti. Silahları taşıyan Drowlar ise kırık kapıya bakarak yere sindi.</p>

      <p class="calibre2">Arkalarında, küçük mağaranın öteki tarafında bir ok büyülü bir şekilde çözülüp kaybolduğunda ve kara elf kurbanını bırakıp duvarın dibine yığılmasını sağladığında bir tıslama sesi duyuldu. Drider Dinin, yere yığılan Drowdan uzaklaşırken sert nasırlı bacakları taş zeminde tıkırdadı.</p>

      <p class="calibre2">Sessizlik!</p>

      <p class="calibre2">Jarlaxle parçalanan kapının kenarına doğru sokuldu ve ötesi görülmeyen karanlık kürelerinin arkasındaki sesleri duyabilmek için kulak kabarttı. Hafif bir tapırtı duydu ve arbalet okçularına hazır olmalarını işaret ederken hançerlerinden birini çekti.</p>

      <p class="calibre2">Karanlığın içinden bir suret, yani gözcü olarak yolladığı Drow çıkıp mağaraya girince Jarlaxle adamlarını durdurdu.</p>

      <p class="calibre2">"Gittiler," diye açıkladı gözcü, Vierna koşturarak paralı askerin yanına geldiğinde. "Küçük bir gruptu ve sizin mükemmel duvarınızın altında biri ezildiği için daha da küçüldü." Hem Jarlaxle hem de gözcü saygıyla eğilip Vierna'ya reverans yaptılar. Vierna ise bu ani felakete rağmen şeytanca gülümsüyordu.</p>

      <p class="calibre2">"Iftuu'ya ne oldu?" diye sordu Jarlaxle, sorun çıktığı sırada koridoru gözlemekte olan muhafızı kastederek.</p>

      <p class="calibre2">"Öldü," diye yanıtladı gözcü. "Deşilip biçilmiş."</p>

      <p class="calibre2">Vierna hızla Entreri'ye doğru döndü. "Düşmanlarımız hakkında ne biliyorsun?" diye duymak istedi.</p>

      <p class="calibre2">Kiralık katil, Drizzt'in kendi halkıyla yapılan ittifaklar hakkındaki uyarısını hatırlayarak Vierna'ya tehlikeli bir şekilde baktı. "Kapıyı kıran o çekici savuran kişi, iri insan Wulfgar idi," diye güven dolu bir sesle cevap verdi. Taş zemine yığılmış ve hızla soğumakta olan iki surete baktı. "Bu ikisinin ölümünden de Cattibrie'ı sorumlu tutabilirsiniz, o da insan, ama dişi."</p>

      <p class="calibre2">Vierna, Jarlaxle'ın gözcüsüne doğru döndü ve Entreri'nin söylediklerini Drow diline tercüme etti. "Bu ikisinden biri duvarın altında mıydı?" diye gözcüye sordu rahibe.</p>

      <p class="calibre2">"Sadece tek bir cüce," diye yanıtladı Drow.</p>

      <p class="calibre2">Entreri, Drowların sakallı halk için kullandığı sözü tanıdı. ··Bruenor mu?" diye sordu, acaba farkında olmadan Mithril Salonunun kralını mı katlettiklerini merak ederek.</p>

      <p class="calibre2">"Bruenor?" diye tekrarladı Vierna, hiçbir şey anlamayarak.</p>

      <p class="calibre2">"Battlehammer Klanının başı," diye açıkladı Entreri. "Ona sor," dedi Vierna'ya, gözcüyü işaret ederek. Sanki sakal sıvazlıyor-muş gibi yaparak temiz tıraşlı çenesini tuttu. "Kızıl sakal?"</p>

      <p class="calibre2">Vierna tercüme ettikten sonra katile doğru döndü ve başını salladı. "Orada hiç ışık yoktu, gözcü bunu bilemez."</p>

      <p class="calibre2">Entreri bu kadar ahmak olabildiği için kendisine sessizce küfretti. Şekillerin belirsizleştiği ve renklerin yansıyan ışığa değil de ısı miktarına dayalı olduğu şu enfrarujlu görüşü meselesine alışamamıştı bir türlü.</p>

      <p class="calibre2">"Onlar gittiler ve artık bizi ilgilendirmiyorlar," dedi Vierna, Entreri'ye.</p>

      <p class="calibre2">"Maiyetindeki üç kişiyi öldürdükten sonra onların kaçmasına izin mi vereceksin?" diye itiraz etmeye başladı Entreri, bu mantığın onları nereye götüreceğini anlayarak— ve bu yoldan hoşlanıp hoşlanmadığından emin olmayarak.</p>

      <p class="calibre2">"Dört kişi öldü," diye düzeltti Vierna, katilin üzeri açılmış oluğa ve Drizzt'in onun yanında yatmakta olan kurbanına bakmasını sağlayarak.</p>

      <p class="calibre2">"Ak'hafta kardeşinin peşinden gitti," diye çabucak söze karıştı Jarlaxle.</p>

      <p class="calibre2">"O zaman beş kişi öldü," diye sertçe yanıtladı Vierna, "ama kardeşim bizden aşağıda ve dostlarına katılmak için bizi aşması gerekli."</p>

      <p class="calibre2">Kendi ana dilinde diğer Drowlarla konuşmaya başladı. Entreri bu dili kavrama konusunda pek usta olmasa bile, Vierna'nın oluktan aşağı Drizzt'i takip etmek için yola nasıl çıkılacağını kararlaştırdığını anlayabiliyordu.</p>

      <p class="calibre2">"Benim anlaşmam ne olacak?" diye araya girdi.</p>

      <p class="calibre2">Vierna'nın cevabı az ve özdü. "İstediğin dövüşü elde ettin. Anlaştığımız gibi seni özgür bırakıyoruz."</p>

      <p class="calibre2">Entreri bu cevap karşısında hoşnutmuş gibi davrandı; hiddetini dışarı yansıtmasının, yerde yatan ve hızla soğuyan cesetlere katılmak demek olduğunu bilecek kadar akıllıydı. Ama kiralık katil kaybetmiş olduğunu bu kadar kolay kabullenecek değildi. Onların ilgisini çekebilecek ve görünüşe göre tamamlanmış olan anlaşmayı değiştirebilecek birşeyler arayarak çılgınlar gibi etrafına bakındı.</p>

      <p class="calibre2">Entreri bu noktaya kadar herşeyi mükemmel bir şekilde planlamıştı, sadece o kargaşa sırasında Drizzt'in ardından oluğa girmeyi başaramamıştı o kadar. Aşağıda yalnız kalsalardı, o ve baş rakibinin aralarındaki meseleyi sonsuza dek halletmelerine yetecek kadar zamanları olurdu. Ama şimdi Drizzt'i bir dövüş için yalnız yakalaması ihtimali çok uzak görünüyor ve her geçen saniye daha da uzaklaşı-yordu.</p>

      <p class="calibre2">Kurnaz katil kendisini bundan çok daha zor durumlardan kurtarmıştı— fakat bu sefer kara elflerle, yani entrikanın ustalarıyla uğraşmakta olduğunu kendisine önemle hatırlattı.</p>

      <p class="calibre2">"Şşşt!" diye tısladı Bruenor, Wulfgar ile Cattibrie'a. Fakat bütün gürültüyü çıkaran kişi, kütük gibi uyuyan ve sadece bir cücenin horlayabileceği gibi horlayan Thibbledorf Pwent idi. "Sanırım birşey duydum!"</p>

      <p class="calibre2">Wulfgar, savaş öncüsünün miğfer sivrisini duvara yasladı ve bir elini Pwent'in çenesinin altına koyup cücenin ağzını kapadı. Sonra da parmaklarıyla Pwent'in iri burnunu mandal gibi sıktı. Pwent'in yanakları garip bir şekilde birkaç kez şişti ve bir yerlerden garip ve titrek bir ses geldi. Wulfgar ile Cattibrie bakıştılar; hatta Wulfgar biraz yana doğru eğildi, bu sinir bozucu cücenin acaba kulaklarından horlamış olup olamayacağını merak ediyordu da!</p>

      <p class="calibre2">Bruenor gürültü karşısında irkildi. ama dönüp de dostlarını azarlayamayacak kadar meşguldü. Koridorun ötesinden zar zor algılanan başka bir tıkırtı sesi geldi, ondan sonra ise bu ses daha yakından bir kez daha duyuldu. Bruenor kısa süre içinde bulunacaklarını biliyordu; Wulfgar ile Cattibrie'ın bu dolambaçlı tünellerde yollarını bulabilmeleri için meşale ışığına ihtiyacı varken nasıl kaçabilirlerdi ki?</p>

      <p class="calibre2">Başka bir ayak sürtme sesi geldi, bu seferki küçük mağaranın hemen dışındaydı.</p>

      <p class="calibre2">"Pekala, ortaya çık bakalım, seni sivri kulaklı ork aşığı!" diye kükredi sinirleri gerilmiş ve korkmuş olan cüce kral. Bruenor, Wulfgar'ın girişin bir kısmını kapamak için kullandığı taş dilimin yanındaki küçük açıklıktan dışarı zıpladı. Cüce, kocaman baltasını kafasının üzerinde yukarı kaldırdı.</p>

      <p class="calibre2">Beklediği gibi kara silueti gördü ve baltasıyla kesmeye çalıştı. Ama kara siluet çok hızlı bir şekilde cücenin yanından geçti ve minicik bir ses bile çıkartmadan küçük mağaranın içine daldı.</p>

      <p class="calibre2">"Ne?" diye afalladı, baltası hâlâ kafasının üstünde durmakta olan cüce, kendisini hızla döndürüp yere kapaklanma tehlikesini kıl-payı atlatarak.</p>

      <p class="calibre2">Cattibrie'ın taş dilimin ardından, "Guenhwyvar!" diye seslendiğini duydu.</p>

      <p class="calibre2">Bruenor paldır küldür mağaraya geri girdiğinde kudretli panter ağzını açtı ve -Guenhwyvar kaçmadan önce heykelciği kavramış olan bahtsız bir Drowun kara derili eliyle birlikte- değerli heykelciği yere bıraktı.</p>

      <p class="calibre2">Cattibrie yüzünü ekşiterek baktı ve şekli bozuk kesik eli heykelcikten uzak bir yere doğru tekmeledi.</p>

      <p class="calibre2">"Kahrolası iyi kedi," diye kabul etti Bruenor. Sert cüce, yeni ve güçlü bir müttefik buldukları için gerçekten de rahatlamıştı.</p>

      <p class="calibre2">Guenhwyvar cevap olarak kükredi ve gür sesi tünel duvarlarında dört bir yöne doğru metrelerce yankılandı. Bu sesle birlikte Pwent bitkin gözlerini açtı. Sadece bir metre ötesinde oturmakta olan üçyüz kiloluk panteri görünce savaş öncüsünün koyu gözleri tam anlamıyla faltaşı gibi açıldı!</p>

      <p class="calibre2">Adrenalini yeniden yükselen vahşi savaş öncüsü, debelenip ayağa kalkmaya çalışırken (ve farkında olmadan kendi çenesine diz atıp dizliğindeki çiviyle hafifçe kanatırken) onaltı ayrı söz sarfetti. Neredeyse başarmıştı ama Guenhwyvar görünüşe göre onun niyetini anladı ve pençelerini içine çekmiş olduğu patisiyle cücenin yüzüne vurdu.</p>

      <p class="calibre2">Duvara tekrar çarpıp sekerken Pwent'in miğferi temiz bir notayla çınladı ve tam o anda bir uyku daha çekse iyi olacağını düşündü. Ama bir savaş öncüsü olduğunu kendisine hatırlattı ve ona bakılırsa en vahşi savaşlardan biri başlamak üzereydi. Pelerinin altından iri bir matara çıkarttı ve büyük bir yudum aldı. Sonra kafasındaki örümcek ağlarını silkelemek için başını sağa sola salladı, kalın dudakları ise gürültüyle şıpırdadı. Tekrar kendine gelmiş gibi görünen savaş öncüsü, hücuma geçmek üzere ayaklarını yere sabitledi.</p>

      <p class="calibre2">Wulfgar onu miğferinin sivrisinden yakaladı ve yerden kaldırdı. Pwent'in tıknaz bacakları çaresizce sallanıp duruyordu.</p>

      <p class="calibre2">"N'ooluyo be?" diye itiraz içinde hırladı savaş öncüsü. Ama Guenhwyvar ona doğru dönüp kulaklarını yatırarak ve inci gibi dişlerini göstererek hırladığında Thibbledorf Pwent"in bile kabadayılığı söndü ve yüzündeki kan çekildi.</p>

      <p class="calibre2">"Panter bizim dostumuz," diye açıkladı Wulfgar.</p>

      <p class="calibre2">"Bu— bu... kahrolası kedi de ne?" diye kekeledi Pwent.</p>

      <p class="calibre2">"Kahrolası iyi kedi," diye düzeltti Bruenor. tartışmaya son noktayı koyarak. Ondan sonra cüce kral, Guenhwyvar'ın yanlarında olmasından memnuniyet duyarak koridoru kolaçan etme işine geri döndü. Guenhwyvar'ın onlara yapabileceği her türlü yardıma ve muhtemelen biraz daha fazlasına ihtiyaçlar duyacaklarını biliyordu.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Entreri duvara yaslanmış olan yaralı bir Drow farketti. İki kara elf onun yaralarıyla ilgileniyordu ve yarasına sardıkları bandajlar çabucak sıcak kanla parlamaya başlıyordu. Bunun, Drizzt kediyi çağırdıktan hemen sonra panter heykelciğine uzanan kara elf olduğunu anladı ve Guenhwyvar, kiralık katilin aklına deneyebileceği yeni bir numara getirdi.</p>

      <p class="calibre2">"Drizzt'in dostları peşinizden gelecektir, hatta oluktan aşağı bile inerler," diye sertçe belirtti Entreri, bir kez daha Vierna'nın sözünü keserek.</p>

      <p class="calibre2">Rahibe, onun söyledikleriyle bariz bir şekilde endişelenerek katile doğru döndü— yanında duran paralı asker de öyle.</p>

      <p class="calibre2">"Onları hafife almayın," diye devam etti Entreri. "Onları tanıyorum ve hepsi de dostlarına kara elflerin dünyasındaki herşeyden daha fazla sadıklar— tabii bir rahibenin Örümcek Kraliçe'ye olan sadakati dışında," diye ekleyerek Vierna'ya saygısını dile getirdi, zira derisinin Drow ganimeti olarak yüzülmesini istemiyordu. "Şimdi kardeşinin peşinden gitmeyi planlıyorsun, ama onu derhal yaka-lasan ve bütün hızınla Menzoberranzan'a doğru yola çıksan bile, sadık dostları seni takip edecekler."</p>

      <p class="calibre2">"Sayıları pek azdı," diye yanıtladı Vierna.</p>

      <p class="calibre2">"Ama yanlarında bir orduyla geri gelecekler, özellikle de o duvarın altında kalan kimse Bruenor Battlehammer ise," diye karşılık verdi Entreri.</p>

      <p class="calibre2">Vierna, kiralık katilin iddialarını doğrulaması için Jarlaxle'a baktı. Dış dünya hakkında daha bilgili olan kara elf ise sadece omuz silkti ve çaresiz bir şekilde kafasını salladı.</p>

      <p class="calibre2">"Daha iyi donanmış ve daha iyi silahlanmış bir şekilde gelecekler," diye devam etti Entreri. Çevirdiği yeni entrika aklında kesin bir biçimde beliriyor ve konuşması güç kazanıyordu. "Muhtemelen yanlarında büyücülerle ve kesinlikle bir sürü rahiple. Ayrıca o ölümcül yayla" -duvarın yanındaki cesede hafifçe baktı- "ve barbarın savaş çekiciyle."</p>

      <p class="calibre2">"Birçok tünel var," diye mantığa vurdu Vierna. Görünüşe bakılırsa bu düşünceyi bir kenara atıyordu. "Bizim izimizi takip edemezler." Bu fikir onu tatmin etmişçesine geri döndü ve ilk planını tasarlamaya devam etmeye koyuldu.</p>

      <p class="calibre2">"Panter yanlarında!" diye ona hırladı Entreri. "Kardeşinin en yakın dostu olan panter. Guenhwyvar, Drizzt'in cesedini Cehenneme dahi taşısanız peşinizden gelir."</p>

      <p class="calibre2">Yine kaygılanan Vierna, Jarlaxle'a baktı. "Sen ne diyorsun?" diye sordu.</p>

      <p class="calibre2">Jarlaxle bir eliyle sivri çenesini sıvazladı. "Kardeşin şehirde yaşarken panter devriye grupları arasında iyi bilinirdi," diye itiraf etti. "Akıncı grubumuz pek büyük değil— ve görünüşe göre şimdi beş kişi eksildi."</p>

      <p class="calibre2">Vierna sertçe Entreri'ye doğru döndü. "Sen bu kimseleri iyi tanır gibi gözüküyorsun," diyerek biraz alaycı bir tavırla katili teşvik etti. "ne yapmamızı salık veriyorsun?"</p>

      <p class="calibre2">"Kaçan grubun peşine düşün." diye yanıtladı Entreri, parçalanan kapının arkasındaki karanlık koridoru işaret ederek. "Cüce tesislerine geri dönüp destek toplamadan evvel onları yakalayın ve öldürün. Ben kardeşini senin için bulacağım."</p>

      <p class="calibre2">Vierna ona şüpheyle baktı, Entreri'nin kesinlikle hiç beğenmediği bir bakıştı bu.</p>

      <p class="calibre2">"Ama Drizzt ile bir dövüş daha yapmama izin verilecek," diye ısrar etti, planına inanılır nitelikteki bir yem koyarak.</p>

      <p class="calibre2">"Yeniden birleştiğimiz zaman," diye ekledi Vierna soğukça.</p>

      <p class="calibre2">"Elbette." Kiralık katil yere kadar eğilip reverans yaptı ve oluğa doğru ilerledi.</p>

      <p class="calibre2">"Ve yalnız başına gitmeyeceksin," diye karar verdi Vierna. Jarlaxle'a şöyle bir baktı, paralı asker de adamlarından iki tanesine kiralık katili takip etmelerini işaret etti.</p>

      <p class="calibre2">"Ben yalnız başıma çalışırım," diye ısrar etti Entreri.</p>

      <p class="calibre2">"Sen yalnız başına ölürsün," diye düzeltti Vierna, "yani tünellerde, benim kardeşime karşı demek istiyorum," diye ekledi, daha yumuşak ve alaycı bir tonlamayla. Ama Entreri, Vierna'nın bu tehdidinin kardeşiyle hiçbir alakası olmadığını biliyordu.</p>

      <p class="calibre2">Onunla tartışmaya devam etmekte bir mantık göremedi. Bu sebeple sadece omuz silkti ve kara elflere başı çekmelerini işaret etti.</p>

      <p class="calibre2">Aslında, önünde levitasyon gücüne sahip bir Drow varken, tehlikeli oluktan inmek kiralık katil için çok daha rahat olurdu.</p>

      <p class="calibre2">Aşağı koridora ilk çıkan kişi başı çeken kara elf oldu. Entreri çevik bir şekilde yanına indi ve ikinci Drow ise katilin ardından yavaşça aşağı süzüldü. İlk Drow şaşkınlık içinde kafasını salladı ve yerde yüzükoyun yatan vücudu ayağıyla hafifçe dürttü. Ama Drizzt'in sayısız numaraları konusunda daha bilgili olan Entreri, kara elfi kenara itti, yerde yatan ve bir ceset gibi görünen surete doğru kılıcını savurdu. Kiralık katil ölü Drowu dikkatle çevirdi, bunun Drizzt olmadığını ve kurnazca bir numara yapmadığını gözler önüne serdi. Tatmin olarak kılıcını kınına soktu.</p>

      <p class="calibre2">"Düşmanımız akıllı," diye açıkladı. Yüzey dilini anlayan yol arkadaşlarından birisi başıyla onayladıktan sonra diğer Drowa tercüme etti.</p>

      <p class="calibre2">"Bu Ak'hafta," diye Entreri'ye açıkladı kara elf. "Vierna'nın tahmin ettiği gibi ölmüş." Kara elf, diğer yol arkadaşıyla birlikte kiralık katilin yanına doğru yürüdü.</p>

      <p class="calibre2">Entreri, oluğun dibinde ölü bir asker bulduğuna pek şaşırma-mıştı. Düşmanlarının ne kadar ölümcül ve ne kadar becerikli olabileceğini, Vierna'nın grubundaki herkesten daha iyi anlıyordu. Entreri kendisine eşlik eden iki Drowun usta dövüşçüler olduğundan şüphe duymuyordu. Ama düşmanlarının taktikleri hesaba katılacak olursa deneyimsizlerdi, Drizzt'i yakalamak için pek şansları yoktu. Entreri'ye göre eğer bu iki kara elf oluktan aşağı yalnız başlarına inselerdi, Drizzt onları çoktan kesip biçmiş olurdu.</p>

      <p class="calibre2">Entreri bu düşünceyle birlikte içten içe gülümsedi. Sonra bu iki Drowun düşmanları bir yana müttefiklerini bile tanımadıklarını farkedince gülümsemesi daha da büyüdü.</p>

      <p class="calibre2">İz süren Drow yanından geçerken Entreri'nin kılıcı yana doğru saplandı ve bahtsız elfm iki akciğerini de temiz bir şekilde şişledi. Diğer Drow, Entreri'nin beklediğinden daha hızlı davranarak el arbaleti doğrultulmuş ve kurulmuş bir halde döndü.</p>

      <p class="calibre2">Önce mücevherli hançer havaya fırladı, Drowun silah tutan elini çentti ve atışın zarar vermeden yana düşmesini sağladı. Gözü korkmayan kara elf hırladı ve bir çift keskin kılıç çekti.</p>

      <p class="calibre2">Entreri, kara elflerin eşit boydaki silahlarla bu kadar iyi ve rahatça dövüşebilmesine hep hayret ederdi. İnce deri kemerini pantolonundan bir kamçı gibi çekti ve serbest olan eline doladı. Rakibini kontrol altında tutmak için kemeri ve kılıcını önünde salladı.</p>

      <p class="calibre2">"Drizzt Do'Urden'ın tarafındasın!" diye suçladı Drow.</p>

      <p class="calibre2">"Senin tarafında değilim," diye düzeltti Entreri. Drow şiddetle saldırdı. Kılıçları çapraz oldu, geriye doğru çekilip iki yana açıldı ve tekrar çapraz bir şekilde katile yaklaşarak Entreri'yi kılıcıyla karşılık vermeye ve derhal geri çekilmeye zorladı. Bu saldırı marifet doluydu ve yanıltıcı derecede hızlıydı. Ama Entreri, bu Drow ile Drizzt arasındaki temel farkı, Drizzt'in -ve tabii Entreri'nin- diğer savaşçılardan daha üstün olmasını sağlayan o ince hüner seviyesini çabucak ayırdetti. Bu çifte çapraz saldırısı, Entreri'nin şimdiye kadar gördüğü bütün hamleler kadar iyi bir şekilde yapılmıştı, ama bu manevrayı sergilemek için harcadığı birkaç saniyede kara elfın savunması belirli bir denge sağlamamıştı. Diğer bir sürü dövüşçü gibi bu Drow da tek yönlü bir savaşçıydı. Saldırıda mükemmeldi, savunmada da mükemmeldi, ama aynı anda ikisinde birden mükemmel değildi.</p>

      <p class="calibre2">Aslında bu küçük bir sorundu; Drowun hızı görünürdeki zayıflığını birçok savaşçının farkedemeyeceği bir şekilde telafi ediyordu. Ama Entreri birçok savaşçıya benzemiyordu.</p>

      <p class="calibre2">Drow yine baskıyla hücum etti. Bir kılıcı dosdoğru Entreri'nin yüzüne hamle yaptı ve en son anda kenara savuşturuldu. Diğeri onun hemen ardından, alçaktan geldi. Ama Entreri. kendi silahının yönünü tersine çevirdi ve saplama darbesi yapan kılıcın ucunu yere doğru eğdi.</p>

      <p class="calibre2">Drow öfkeyle tekrar saldırdı. Kılıçları havada uçuştu ve görünür olan her açıklığa doğru dalışa geçti; tabii Entreri'nin kılıcı tarafından engellenmek ya da deri kemerle kanca gibi sarılıp yana savrulmak üzere.</p>

      <p class="calibre2">Ve kiralık katil bile bile hep geri çekildi. Zaman kolluyor, kesin bir şekilde öldürme fırsatını bekliyordu.</p>

      <p class="calibre2">Kara elf ilk saldırısını tekrarladı; kılıçlar çapraz oldu, geri çekilip iki yana açıldı ve tekrar çapraz olarak Entreri'nin bel kısmına doğru dalışa geçti.</p>

      <p class="calibre2">Kiralık katil ani ve dehşet verici bir hızla hareket ettiğinde savunması değişti.</p>

      <p class="calibre2">Entreri'nin kemeri Drowun sağ elindeki, yani diğerinin altındaki kılıcın ucuna dolandı. Kiralık katil kemeri sola doğru geri çekti, kılıçları birbirine iyice yaklaştırdı ve ikisini de bir yana doğru eğdi.</p>

      <p class="calibre2">Sonu gelmiş olan kara elf derhal geri çekildi ve iki kılıcı da kemerden kurtuldu. Fakat saldırısı sırasında savunmasını da açık bırakmış olan Drowun doğrulup hazır olabilmek için yarım saniyeye ihtiyacı vardı.</p>

      <p class="calibre2">Entreri'nin kılıcının saplanması yarım saniye bile sürmedi. Kılıç Drowun açıkta kalan sol tarafına açlıkla saplandı ve göğüs kafesinin altında kalan yumuşak deride ilerlerken ucu kıvrıldı.</p>

      <p class="calibre2">Yaralı Drow karnı feci şekilde yarılmış bir halde yere düştü. Entreri ise onu takip etmek yerine dengeli savaş duruşuna geri çekildi.</p>

      <p class="calibre2">''Sen öldün,'' dedi doğruya doğru bir şekilde, Drow ayağa kalkıp kılıçlarını yukarıda tutabilmeye uğraşırken.</p>

      <p class="calibre2">Drow bu iddiayı çürütemiyor ve gözlerini kör edip içini yakan bir ıstırap içindeyken, kiralık katilin yaklaşan saldırısını durdurmayı ümit dahi etmiyordu. Kılıçlarını yere bıraktı ve şöyle bildirdi, "Pes ediyorum."</p>

      <p class="calibre2">"İyi dedin," diye tebrik etti Entreri. Ardından kılıcını ahmak kara elfın kalbine saplayıverdi.</p>

      <p class="calibre2">Silahını, düşmanının piwafwisine silerek temizledi ve kıymetli hançerini geri aldı. Sonra arkasını döndü ve oldukça sınırlı enfraruj görüşüyle ötesini pek seçemediği, iki ayrı yöne doğru dümdüz uzanan boş tünele baktı. "Şimdi, sevgili Drizzt," dedi yüksek sesle, "herşey planladığım gibi oldu işte." Entreri, bu denli tehlikeli bir durumdan bu kadar mükemmel bir şekilde sıyrılmayı başardığı için kendisini tebrik ederek gülümsedi.</p>

      <p class="calibre2">"Calimport'un lağım tünellerini unutmadım, Drizzt Do'Urden!" diye haykırdı, aniden hiddeti dolup taşarak. "Affetmedim de!"</p>

      <p class="calibre2">Drizzt ile güney şehrinde savaşırlarken kendisini zayıf bırakan şeyin hiddet olduğunu kendisine hatırlatan Entreri derhal sakinleşti.</p>

      <p class="calibre2">"Metin ol, saygıdeğer dostum," dedi sessizce, "zira artık oyunumuza başlayabiliriz, olması gerektiği gibi."</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Attığı turu tamamlayan Drizzt, Entreri ayrıldıktan kısa bir süre sonra oluğun olduğu bölgeye geri geldi. Yerde yatan iki yeni cesedi görünce neler yaşadığını çabucak anladı ve bunların hiçbirinin bir tesadüf sonucu olmadığını da farketti. Drizzt yukarıdaki mağarada Entreri'ye yem atmış, oyunu katilin istediği şekilde oynamayı reddetmişti. Ama görünüşe bakılırsa Entreri, Drizzt'in isteksiz olacağını tahmin etmiş ve alternatif bir plan tasarlamış ya da o anda doğaçlama birşeyler üretmişti.</p>

      <p class="calibre2">Şimdi aşağı tünellerde Drizzt, sadece Drizzt vardı. Teke tek kalmışlardı. Artık eğer iş dövüşmeye varırsa Drizzt, kazanmasının en azından özgürlüğü için bir şans doğuracağını bildiği için bütün kalbiyle savaşacaktı.</p>

      <p class="calibre2">Drizzt başını salladı ve fırsatçı düşmanını sessizce tebrik etti.</p>

      <p class="calibre2">Ama Drizzt'in öncelik verdiği şey Entreri'ninkiyle aynı değildi. Kara elfin temel kaygısı: çevreden dolaşıp tekrar yukarı nın ve dostlarına yeniden katılıp tehlikeye karşı onlara yardımcı olmanın bir yolunu bulmaktı.</p>

      <p class="calibre2">Fakat Drizzt Do'Urden, yolunun üstünde Entreri'ye rastlayacak olursa oyunu bitirmeye niyetliydi.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">-16-</span></p>
    </div>

    <div class="s1">
      <p class="calibre2">"Hiç hoşnut değilim," diye belirtti Vierna. Altında zavallı Cobble'ın ezilmiş cesedi bulunan büyülü demir duvarın yanında Jarlaxle ile birlikte duruyordu.</p>

      <p class="calibre2">"O kadar kolay olacağını mı sanıyordun?" diye cevap verdi paralı asker. "Sadece elli kişilik bir taburla birlikte, tahkimatlı bir cüce tesisinin tünellerine girdik. Binlercesine karşılık elli kişi.</p>

      <p class="calibre2">"Kardeşini yemden ele geçireceksin," diye ekledi Jarlaxle, Vierna'nın gereğinden fazla tedirgin olmasını istemeyerek. "Adamlarım iyi eğitimlidir. Mithril Salonunun ana çıkışına açılan tek bir koridora, daha şimdiden üç düzine adam yolladım, yani Baenre kadrosunun tümünü. Drizzt'in müttefiklerinden hiçbiri o yoldan içeri giremeyecek ve tuzağa düşen dostları kaçmayı başaramayacak."</p>

      <p class="calibre2">"Cüceler bizim etrafta olduğumuz öğrenince, peşimizden bir ordu gönderecekler," diye tatsızca mantık yürüttü Vierna.</p>

      <p class="calibre2">"Eğer öğrenirlerse," diye düzeltti Jarlaxle. "Mithril Salonunun tünelleri uzundur. Düşmanlarımızın kayda değer bir birlik hazırlaması epey zaman alacaktır— belki de günler sürer. Cüceler organize olmadan önce Drizzt ile beraber Menzoberranzan'a giden yolu yarılamış oluruz."</p>

      <p class="calibre2">Vierna, şimdi nasıl hareket etmesi gerektiğini düşünüp taşınarak uzun bir süre duraksadı. En alt seviyeden yukarı çıkmanın sadece iki yolu vardı: yandaki odada bulunan oluk ve belli bir mesafe kuzeyde olan dolambaçlı tüneller. Odaya baktı ve oluğa şöyle bir göz atmak için ilerledi. Drizzt'in peşinden sadece üç kişi göndermekle acaba hata mı ettiğini merak ediyordu. Emrindeki bütün birliği -yani bir düzine Drow ve bir driderı- takip için aşağı yollamayı düşündü.</p>

      <p class="calibre2">"İnsan onu yakalayacaktır," dedi ona Jarlaxle, sanki kadının zihnini okumuş gibi. ·'Artemis Entreri düşmanımızı bizden daha iyi biliyor; yüzey dünyasının çeşitli yerlerinde Drizzt ile savaşmış. Ayrıca küpeyi hâlâ takıyor, böylece onun izini sürebilirsin. Burada, yukarıda Drizzt'in dostlarının, yani ulaklarımın raporlarına göre sadece bir avuç dolusu insanın icabına bakmamız gerekiyor."</p>

      <p class="calibre2">"Peki ya Drizzt, Entreri'yi atlatırsa?" diye sordu Vierna.</p>

      <p class="calibre2">"Yukarı çıkmanın sadece iki yolu var," diye ona yeniden hatırlattı Jarlaxle.</p>

      <p class="calibre2">Kararını vermiş olan Vierna başıyla onayladı ve oluğun yanına gitti. Cafcaflı cüppesinin katları arasından küçük bir büyücü değneği çıkarttı ve gözlerini kapayıp hafif hafif mırıldanmaya başladı. Vierna, ucundan yapışkan ağlar dökülen değnekle oluğun ağız kısmına yavaşça ve dikkatle kesin çizgiler çekti. Rahibe, ince ipliklerden oluşan örümcek ağının dış hatlarını mükemmel bir şekilde çizdi ve oluğun ağzını kapattı. Vierna yaptığı işe şöyle bir bakmak için bir adım geri çekildi. Keselerinden birinden içinde büyülü toz bulunan bir paket çıkarttı ve ikinci bir büyüye başlayarak tozu örümcek ağının üzerine serpiştirdi. Ağ iplikleri çabucak kalmlaşarak kara ve gümüşümsü bir renkle parıldamaya başladı. Sonra parıltı solup gitti ve büyü enerjisinin ısısı soğuyup oda sıcaklığına düşerek örümcek ağını hemen hemen görünmez kıldı.</p>

      <p class="calibre2">"Artık yukarı çıkmanın sadece bir yolu kaldı," diye belirtti Vierna, Jarlaxle'a. "Bu ağ ipliklerini hiçbir silah kesemez."</p>

      <p class="calibre2">"Öyleyse kuzeye gidiyoruz," diye hemfikir oldu Jarlaxle. "Aşağı tünelleri korusunlar diye birkaç ulak yolladım."</p>

      <p class="calibre2">"Drizzt ile dostları bir araya gelmemeli," diye talimat verdi Vierna.</p>

      <p class="calibre2">"Eğer Drizzt dostlarını bir daha görebilirse, onlar çoktan ölmüş olacak," diye büyük bir güvenle cevap verdi ukala paralı asker.</p>

      <p class="calibre2">"Odaya gitmenin başka bir yolu olabilir," diye önerdi Wulfgar. "Eğer her iki yandan onlara saldırabilirsek—"</p>

      <p class="calibre2">"Drizzt mekanı terketti," diye sözünü kesti Bruenor, büyülü kolye klipsine dokunup dostunun aşağılarda bir yerde olduğunu hissederek ve zemine bakarak.</p>

      <p class="calibre2">"Düşmanlarımızı öldürdüümüzde, dostun bizi bulcaktır," diye mantık yürüttü Pwent.</p>

      <p class="calibre2">Savaş öncüsünü hâlâ miğfer sivrisinden havada tutmakta olan Wulfgar, onu şöyle bir silkeledi.</p>

      <p class="calibre2">"Drowlarla savaşmaya hiç gönüllü değilim," diye yanıtladı Bruenor ve hem Wulfgar'a hem de Cattibrie'a gözünün ucuyla endişeli bakışlar fırlattı, "bu şekilde değil. Eğer başarabilirsek onlardan uzak durmalı ve sadece zorunlu kaldığımızda savaşmalıyız."</p>

      <p class="calibre2">"Geri dönüp Dagna'yı alabiliriz," diye önerdi Wulfgar, "ve tünelleri kara elflerden temizleyebiliriz."</p>

      <p class="calibre2">Bruenor, onları cüce tesisine geri götürecek olan tüneller labirentine baktı ve yolu düşünüp tarttı. O ve dostları, Mithril Salonuna giden dolambaçlı yolda muhtemelen bir saat harcar ve hallice bir birlik toplamak için birkaç saat daha kaybederlerdi. Drizzt'in muhtemelen birkaç saati yoktu.</p>

      <p class="calibre2">"Drizzt'in peşinden gideceğiz," diye kesin bir şekilde karar verdi Cattibrie. "Kolye klipsi bizi doğru yola sevkedecek ve Guenhwyvar da bizi Drizzt'e götürecektir."</p>

      <p class="calibre2">Bruenor, Pwent'in bir dövüş ihtimalini doğuracak herşeyi seve seve kabul edeceğini biliyordu. Ayrıca Guenhwyvar'ın tüyleri kabarmıştı; narin kasları gerginleşmiş olan panter tedirgindi. Wulfgar'a göz atan cüce, barbar Cattibrie'a bakarken yüzünde hasıl olan o endişeli ve kendisini üstün gören ifade yüzünden neredeyse oğlanı başlayacaktı.</p>

      <p class="calibre2">Guenhwyvar hiçbir uyarı sinyali vermeden olduğu yerde donup kaldı ve hafif, sessiz bir hırıltı koyverdi. Cattibrie kısık yanan meşaleyi derhal söndürdü ve iki cücenin kızıl kızıl parlayan gözleriyle yönünü tayin ederek yere sindi.</p>

      <p class="calibre2">Grup birbirine sokuldu. Bruenor. kedinin hissettiği şeyin ne olduğunu görmek için dışarı çıkacağını ve diğerlerinin mağaranın içinde kalmasını fısıldayarak söyledi.</p>

      <p class="calibre2">"Drowlar," diye açıkladı, birkaç saniye sonra Guenhwyvar ile birlikte geri döndüğünde, "sadece bir avuç dolusu Drow hızla kuzeye , doğru ilerliyor."</p>

      <p class="calibre2">"Bir avuç dolusu ölü Drow," diye düzeltti Pwent. Zırhının omuzundaki eklem yerleri gürültüyle gıcırdadığında diğerleri savaş öncüsünün ellerini hevesle ovuşturduğunu anladılar.</p>

      <p class="calibre2">''Dövüş falan yok!" diye cüret edebildiği kadar yüksek bir sesle fısıldadı Bruenor ve hareket etmeyi kesmesi için Pwent'in kolunu kavradı. "Bu grubun Drizzt'i nerede bulabileceğimiz hakkında bir fikri olduğunu düşünüyorum, zira onu aramaya çıkmışlar. Ama elimizde ışık olmadan onlara yetişmeye hiç şansımız yok.''</p>

      <p class="calibre2">"Ve eğer meşale yakarsak, kısa süre içinde kendimizi bir dövüşün içinde buluruz," diye mantık yürüttü Cattibrie.</p>

      <p class="calibre2">"O zaman şu lanet meşaleyi yakın yahu!" dedi Pwent umutla.</p>

      <p class="calibre2">"Kapa çeneni," diye yanıtladı Bruenor. "Yavaş ve sakince dışarı çıkıyoruz— ve meşaleyi sen taşıyacaksın, haydi şunu iki meşale yapalım. Dövüş olacağını sezdiğin anda onları yakmaya hazır ol," dedi Wulfgar'a. Sonra Guenhwyvar'a başı çekmesini işaret etti ve yürüyüş temposunu ağır tutmasını söyledi.</p>

      <p class="calibre2">Pwent, tünelden çıkar çıkmaz elindeki geniş matarayı Cattibrie'ın eline tıkıştırdı. "Şundan bi yudum al," diye talimat verdi, "ve elden ele dolaştır."</p>

      <p class="calibre2">Cattibrie, kör bir şekilde elini bu nesneye doğru uzattı ve en sonunda bunun bir matara olduğuna karar verdi. İğrenç kokulu sıvıyı ihtiyatla kokladıktan sonra matarayı geri vermeye davrandı.</p>

      <p class="calibre2">"Bi Drow elfı kıçına zehirli bi dart oku sapladıı zaman, bu içecek hakkında daha iyi şeyler düşünceksin," diye açıkladı kaba savaş öncüsü, Cattibrie'in kalçasına hafifçe vurarak. "Bu zımbırtı kanında dolaşırken sana hiçbi zehir işlemez!"</p>

      <p class="calibre2">Drizzt'in başının belada olduğunu kendisine hatırlatan genç kadın, mataradan büyük bir yudum aldı ve öksürerek yana doğru tökezledi. Bir anlığına kendisine bakan sekiz cüce ve dört kedi gözü gördü, ama bu çifte görüntü kısa sürede kayboldu ve kız da matarayı Bruenor'a uzattı.</p>

      <p class="calibre2">Bruenor matarayı rahatça aldı, içmeyi bitirdiğinde iç geçirdi ve derin ama sessiz bir şekilde geğirdi. "Ayak parmaklarını ısındırıyor," diye Wulfgar'a açıkladı matarayı uzatırken.</p>

      <p class="calibre2">Wulfgar da içip kendisine geldiğinde grup yola çıktı. Guenhwyvar'ın yumuşak patileri sessizce yolu belirtiyor ve Pwent'in zırhı her adımda gürültüyle gıcırdıyordu.</p>

      <p class="calibre2">Kırk tane savaşa hazır cüce, çizmelerini rap rap yere vurarak ilerleyen General Dagna'yı Mithril Salonunun aşağı madenlerinden en son muhafız odasına doğru takip ediyordu.</p>

      <p class="calibre2">"Dosdoğru goblin mağarasına gidiyoruz," diye erlerine açıkladı general, "ve orada ayrılıyoruz." Dagna, kapı muhafızlarına talimat vermeye koyuldu. Çeşitli kapı vurma sinyalleri belirledi ve sonradan gelecek askerler için ilerleme yönleri tayin etti. Bir düzineden az sayıdaki hiçbir cüce grubunun yeni bölgeye girmesine izin verilmemesini net bir şekilde emretti.</p>

      <p class="calibre2">Sonra sert general Dagna askerlerini hizaya soktu, cesurca, gururla başa geçti ve açılan kapıdan dışarı çıktı. Dagna, Bruenor'un başının dertte olduğunu pek sanmıyor, kralın muhtemelen bir goblin direnişiyle ya da başka bir küçük sorunla karşılaşmış olduğunu tahmin ediyordu. Ama general, işini sağlama alan bir kumandandı, eşit güçteki düşman karşısında bile fazla sayıyı tercih ederdi ve Bruenor'un güvenliği sözkonusu olduğunda işi şansa bırakmazdı.</p>

      <p class="calibre2">Sert çizmelerle atılan adımların sesleri, zırhların tangırtısı ve hatta arada sırada bir homurtu halinde yükselen savaş şarkıları bu birliğe eşlik ediyor ve her üç cüceden biri elinde bir meşale tutuyordu. Bu zorlu birliğin gizliliğe ihtiyacı olduğunu düşünmesi için Dag-na'nın hiçbir sebebi yoktu. Ayrıca eğer Bruenor ya da diğer müttefikler civarda dolaşıyorsa bu gürültücü grubu bulabilsinler istiyordu.</p>

      <p class="calibre2">Dagna'nın kara elflerden haberi yoktu.</p>

      <p class="calibre2">Cücelerin hızlı yürüyüş temposu onları kısa sürede ilk kavşak noktasına, Bruenor'un uzun süre önce öldürdüğü ettin canavarının kemik yığınının bulunduğu yere getirdi. Dagna 'kanat gözcülerine' seslendi ve ilerlemeye başladı. Dosdoğru gitmeyi ve goblin savaşının yaşandığı mağaraya girmeye niyetliydi. Dagna, yan geçide bile ulaşmadan önce askerlerini yavaşlattı ve biraz sessiz olmalarını emretti.</p>

      <p class="calibre2">General, geniş kavşak koridorunu geçmeye başladığında etrafına ilgi ve endişeyle bakındı. Üç asırdan uzun bir süredir savaşıyor olmakla mükemmel bir hale gelen savaşçı içgüdüleri ona birşeylerin yanlış olduğunu söylüyordu; ensesindeki gür tüyler garip bir şekilde ürpermekteydi.</p>

      <p class="calibre2">Sonra ışıklar donuverdi.</p>

      <p class="calibre2">Cüce general, ilk önce meşaleleri birşeylerin söndürdüğünü düşündü. Ama arkasında yükselen gürültü patırtıdan dolayı ve gözlerini yeniden odaklayabildiğinde kullanabilmesi gereken enfrarujlu görüş yeteneğinin tamamen faydasız olduğunu farkettiği için, ortalıkta daha kötü birşeylerin olduğunu anladı.</p>

      <p class="calibre2">"Karanlık!" diye haykırdı bir cüce.</p>

      <p class="calibre2">"Büyücüler!" diye uludu bir diğeri.</p>

      <p class="calibre2">Dagna, yol arkadaşlarının ite kaka etrafta dolaştığını, kulağının yanından ıslık çalarak birşeyin geçtiğini ve hemen ardında duran alt kumandanlarından birisinin acıyla homurdandığını duydu. General içgüdüsel olarak geri yürümeye başladı ve birkaç adım attıktan sonra karanlık küresinden dışarı çıkıp adamlarının oraya buraya koşturmakta olduğunu gördü. Bir başka karanlık küresi, cüce birliğini neredeyse net bir şekilde iki bölüme ayırdı. Büyülü kürenin hemen önünde olanlar, karanlığın içinde ve geride kalanlara sesleniyor ve organize olabilmeye çalışıyordu.</p>

      <p class="calibre2">"Kama şeklini alın!" diye gürültü patırtının arasından haykı-rarak sesini duyurdu Dagna. En temel cüce formasyonunun oluşturulmasını emretmişti. "Bir karanlık büyüsünden başka birşey değil!" Generalin hemen yanındaki bir cüce göğsünü tuttu, Dagna'nın daha önce hiç görmemiş olduğu bir dart okunu çekip çıkarttı ve daha zemine değmeden horlamaya başlayarak yere yığıldı.</p>

      <p class="calibre2">Dagna'nın inciğini birşey çentti, ama general bu şeyi boş verdi ve bütün grubu tek ve bütün bir dövüş ünitesi haline getirebilmek için emirler yağdırmaya devam etti. Beş tane cüceyi sağ kanattan karanlık küresinin etrafından dolaşıp kavşak geçidin girişine gitmeleri için yolladı.</p>

      <p class="calibre2">"Bana o lanet büyücüyü bulun!" diye onlara emretti. "Ve Dokuz Cehennemin hangi bir yaratığıyla dövüştüğümüzü öğrenin!"</p>

      <p class="calibre2">Dagna'nın uğradığı hüsran sadece öfkesini arttırıyordu ve kısa süre içinde geri kalan cüce birliğini sıkı bir kama formasyonuna sokup karanlık küresini deşerek geçmeye hazır bir hale getirdi.</p>

      <p class="calibre2">Kanattan giden beş cüce apar topar yan geçide daldı. Yollarının üzerinde bir düşmanın gizlenmiş olmadığından emin olduklarında hızla karanlık küresinin etrafından dolaştılar ve küreyle koridorun en sonundaki giriş kısmı arasında kalan dar geçide doğru koşturdular.</p>

      <p class="calibre2">Gölgeler arasından iki tane karanlık suret çıktı. Suretler, cücelerin önünde tek dizlerinin üzerine çöktüler ve küçük arbalet yaylarını doğrulttular.</p>

      <p class="calibre2">En öndeki cüce iki kere vuruldu ve tökezledi, ama yine de saldırı emrini vermeyi başardı. O ve dört yoldaşı kendilerini düşmanlarının üzerine son sürat fırlattılar. Başka düşmanların, başka kara elflerin levi-tasyonla havada durduğunu ve şimdi etraflarında yere inmekte olduğunu iş işten geçtikten sonra farkettiler.</p>

      <p class="calibre2">"Bu da ne..." diye boğuldu bir cüce, Drowun biri çevik bir şekilde yanına konup da güçlü bir tılsıma sahip gürzüyle cücenin kafasının yanını parçalarken.</p>

      <p class="calibre2">"Hey, sen Drizzt değilsin!" diye belirtmeyi başardı bir cüce, bir Drow kılıcı boğazını deşmeden yarım saniye önce.</p>

      <p class="calibre2">Grup lideri geri çekilme emri vermek istedi, amahaykırmava başladığında zemin adeta yükselip onu yutuverdi. Taş zemin uyuyan bir cüce için iyi bir yatak sayılırdı, ancak savunmasız kalan asker bu uykudan hiç uyanmayacaktı.</p>

      <p class="calibre2">Beş saniye içinde geriye sadece iki cüce kalmıştı. "Drowlar! Drowlar!" diye haykırdılar, diğerlerini uyarmak için.</p>

      <p class="calibre2">Bir tanesi, sırtında üç okla birlikte sertçe yere devrildi. Dizlerini üzerine doğrulmak için debelendi, ama iki kara elf üzerine çullanıp kılıçlarıyla kesip biçtiler.</p>

      <p class="calibre2">Geriye kalan tek cüce, Dagna'nın yanına geri dönmek için koştururken karşısında sadece bir rakip gördü. Drow, ince kılıcıyla ileri doğru bir saplama yaptı; cüce bu darbeyi kabul etti ve yana doğru savrulan şiddetli bir balta darbesiyle karşılık verdi. Drowun kolunu doğradı ve kaliteli zincir zırhını yırtıp koparttı.</p>

      <p class="calibre2">Dehşete kapılmış olan cüce, yere devrilen Drowun yanından geçti ve karanlığın içine daldı, büyülü kürenin öbür tarafından hızla çıktı ve Dagna'nın yavaşça hareket eden kama şeklindeki saflarının hemen önüne geldi.</p>

      <p class="calibre2">Korku içindeki cüce, "Drowlar!" diye bir kez daha haykırdı.</p>

      <p class="calibre2">Üçüncü bir karanlık küresi oluştu ve diğer iki küreyi birbirine bağladı. El arbaleti dartlarından oluşan bir yaylım ateşi başladı, onun ardındansa gözlerini kullanmadan dövüşme konusunda becerikli olan kara elfler geldi.</p>

      <p class="calibre2">Dagna, kara elf büyüsüne karşı savaşmak için cüce rahiplere ihtiyaç olacağını farketti. Ama geri çekilme emrini vermeye çalıştığında haykırmak yerine oldukça derin bir şekilde esnedi.</p>

      <p class="calibre2">Birşey. kafasının yanına sertçe vurdu ve cüce yere düşmekte olduğunu hissetti.</p>

      <p class="calibre2">Bu kargaşanın ortasında ve kınlamayan karanlığın içinde kama formasyonu korunamadı. Ayrıca baskına uğrayan cücelerin kendilerine yakın sayıda hünerli ve hazırlıklı kara elflere karşı pek az şansları vardı. Cüceler akıllıca davranıp saflarını bozdular. Birçoğunun bilinci düşmüş bir dostunu yakalayacak ve geldikleri yöne doğru geri koşturacak kadar yerindeydi.</p>

      <p class="calibre2">Bozgun devam ediyordu ama cüceler savaş konusunda acemi değildi ve aralarında hiç korkak yoktu. Tüneldeki karanlık bölgelerden çıkar çıkmaz içlerinden birkaç tanesi takımı yeniden organize etme işini üstlendi. Hızla kaçmalarına rağmen -geri dönüp meydan savaşı yapmayı düşünemezlerdi zaten- mışıl mışıl uyumakta olan, Dagna'da dahil yaklaşık on cüce tarafından yavaşlatılıyorlardı. Daha yavaş giden cüce birliği hızlı Drowları atlatmayı ümit dahi edemezdi.</p>

      <p class="calibre2">Yol kesici gönüllüler için bir çağrı yapıldı, gönüllü sayısı da hiç az değildi hani. Birkaç saniye içinde işler yoluna koyulduğunda cüceler tekrar koşturmaya başladılar ve geri çekilen gruba zaman kazandırmak için kalkanlarım birleştirip koridorun ortasında duran altı cesur cüceyi geride bıraktılar.</p>

      <p class="calibre2">"Koşun, yoksa ölenler boşu boşuna ölmüş olacak!" diye haykırdı yeni kumandanlardan birisi.</p>

      <p class="calibre2">"Kayıp kralımız adına koşun!" diye bağırdı bir diğeri.</p>

      <p class="calibre2">Kaçan grubun arka saflarında olanlar, sık sık tıknaz omuzlarının üzerinden geriye, yol kesici dostlarına doğru bakıyordu— tabii bu, savunma hattının olduğu yere bir karanlık küresi çökene kadar sürdü.</p>

      <p class="calibre2">Hem kaçanlardan hem de geride kalan yol kesicilerden, "koşmaya devam edin!" diye koro halinde bir ses yükseldi.</p>

      <p class="calibre2">Kaçan cüceler, kara elflerle yol kesen cüceler çarpıştığında başlayan savaşın seslerini duydular. Çeliğin çeliğe çarpma sesini, sert darbeler ve hafif kesiklerle çıkan hırıltıları duydular. Yaralanan bir Drowun feryadını da işittiler ve sertçe gülümsediler.</p>

      <p class="calibre2">Geri dönüp bakmadan, kafalarını önlerine eğip koşmaya devam ettiler. Her biri kayıp dostları anısına kadeh kaldırmaya sessizce yemin ediyordu. Yol kesiciler safları kırıp onlara katılamayacaktı; ölü vücutları yere devrilene kadar savunma hattını koruyacak ve düşmanı geride tutacaklardı. Bunu kaçmakta olan kardeşlerine olan sadakatlerinden dolayı yapacaklardı. Bu, kutsal ve yiğitçe bir fedakarlıktı; cüce için cüce.</p>

      <p class="calibre2">Cüceler koşmaya devam etti. İçlerinden birisi bir taşa takılıp tökezleyecek olursa, dört ayrı cüce duraksayıp onu tekrar ayağa kaldırıyordu. Eğer uyuyan cüceleri taşımak içlerinden birisi için zor-laşırsa bir diğeri yükü sırtına almaya gönüllü oluyordu.</p>

      <p class="calibre2">Genç cücelerden birisi, ana grubun önünden depara kalkıp ilerledi ve çekicini kapı muhafızları için kararlaştırılmış olan sinyallerle taş duvarlara vurmaya başladı. Tünelin sonuna vardığında koca kapı çoktan aralanmıştı ve uğradıkları bozgun muhafızlar tarafından anlaşıldığı zaman kapılar iki yana doğru genişçe açıldı.</p>

      <p class="calibre2">Cüce birliği, muhafız odasına doluşup kendilerini üstüste yere fırlattılar. Hatta bazıları içeri girmeden yere yığılanları içeri almak üzere kapı eşiğinin hemen önünde bekledi. Son dakikaya kadar, yani tünelin sonunu bir karanlık küresi kaplayana ve bir arbalet tabancası oku kapıdan geçip diğer bir askere saplanana kadar kapıyı açık tuttular.</p>

      <p class="calibre2">Tünel kapısı kapanıp sürgülendi ve yapılan sayıma göre kırk bir kişilik grup içinden yirmi yedisinin kaçmayı başardığı anlaşıldı. Bunların da üçte birinden fazlası deliksiz bir uyku içindeydi.</p>

      <p class="calibre2">"Lanet ordunun tümünü toplayalım!" diye önerdi cücelerden birisi.</p>

      <p class="calibre2">"Ve rahipleri," diye ekledi bir diğeri, söylediği sözü daha iyi vurgulayabilmek için de Dagna'nın gevşek elini havaya doğru kaldırdı. "Zehiri durdurmak ve lanet ışıkları yanık tutabilmek için rahiplere ihtiyacımız var!"</p>

      <p class="calibre2">Çalışkan cüceler kısa süre içinde bir iş bölümü yaptılar. Birliğin yarısı uykudakiler ve muhafızların yanında kaldı; diğer yarısı ise silah başı çağrısı yapmak üzere Mithril Salonunun dört bir yanına dağıldı.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">DOST</span></p>
    </div>

    <div class="s1">
      <p class="calibre2">Palaları kınlanndayken kendisini çok savunmasız hissediyor ve sık sık duraksayıp kendisine oldukça ahmakça davrandığını söylüyordu. Fakat muhtemel sonuçlar -yani dostlarının hayatı- Drizzt'i kamçılıyordu, o da ihtiyatla ve sessizce bir elini diğerinin üzerine atıyor, dolambaçlı ve tehlikeli oluktan yukarı milim milim çıkıyordu. Yıllar önce Karanlıkaltı'nın bir sakiniyken Drizzt de levitasyon gücüne sahipti ve oluktan aşağı çok daha kolayca inmeyi başarabilirdi. Ama görünüşe bakılırsa derin bölgelerin büyülü oluşumlarına bağlı olan o yetenek, Toril'in yüzeyine çıktıktan kısa bir süre sonra Drizzt'i terketmişti.</p>

      <p class="calibre2">Ne kadar düştüğünü farketmemiş ve o düşüşün ardından hayatta kalabildiği için tanrıçası Mielikki'ye sessizce şükretmişti. Emekleyerek otuz metreyi geride bıraktı ve oluğun kolay ilerlenebilen meyilli yerini aştı. Geri kalan kısım ise neredeyse dimdikti. Bütün hırsızlar kadar çevik olan Drow inatla tırmanmaya devam etti.</p>

      <p class="calibre2">'Guenhwyvar'a ne oldu?' diye endişelendi Drizzt. Acaba panter, Drowun aceleyle yaptığı çağrıya kulak vermiş miydi? Yoksa Drowlardan biri, belki de fırsatçı Jarlaxle, heykelciği yerden öylece alıp panteri kendisine mi maletmişti.</p>

      <p class="calibre2">Bir elinin üzerine diğerini atarak karış karış ilerleyen Drizzt, oluğun ağzına yaklaştı. Oluğun girişine battaniye örtülmemişti ve yukarıdaki oda ürkütücü bir şekilde sessizdi. Drizzt, kara elf ırkının bulunduğu yerde sessizliğin pek birşey ifade etmediğini biliyordu.</p>

      <p class="calibre2">Zamanında elli millik engebeli tünelleri ufacık bir ses dahi çıkartmadan aşan Drow keşif birliklerine öncülük etmişti. Haklı bir şekilde korkan Drizzt, küçük oluğun etrafında toplanmış, silahlarını çekmiş ve esirlerinin ahmakça geri dönmesini bekleyen bir düzine kara elf tasavvur etti.</p>

      <p class="calibre2">Ama Drizzt'in yukarı çıkması gerekiyordu. Tehlike altındaki dostlarının iyiliği için, Vierna ile diğerlerinin hâlâ odada olduğu konusundaki korkularını yenmesi şarttı.</p>

      <p class="calibre2">Eli santim santim yukarı yükselip, oluğun ağzına doğru uzanırken bir tehlike sezinledi. Hiçbir şey görmüyordu ve savaşçı içgüdülerinin sessiz haykırışları dışında elle tutulur, akla yatkın hiçbir uyarı işareti de yoktu.</p>

      <p class="calibre2">Drizzt o haykırışları bir kenara atmaya çalıştı ancak eli kaçınılmaz bir şekilde yavaşladı. İçgüdüleri -buna şans da diyebilirdi-şimdiye kadar kimbilir kaç kez onu kurtarmıştı?</p>

      <p class="calibre2">Hassas parmaklar ihtiyatla taşın üzerine doğru uzandı; Drizzt elini hızla kaldırma, oluğun kenarını tutup yukarı çıkma ve kendisini her ne tehlike bekliyorsa onunla yüzleşme isteğine karşı direndi. Orta parmağının tam ucunda zorlukla algılanabilen birşey hissetti ve durdu.</p>

      <p class="calibre2">Elini geri çekemiyordu!</p>

      <p class="calibre2">Drizzt ilk panik anı geçer geçmez örümcek ağı tuzağını anladı ve kendisini sakinleştirdi. Menzoberranzan'da büyülü ağların birçok amaç için kullanıldığına şahit olmuştu; hatta Şehrin İlk Evinin etrafı, kesilmesi imkansız olan ağ iplikleriyle çevriliydi. Ve şimdi, büyülü ipliklere sadece tek bir parmağı azıcık değiyor olduğu halde, Drizzt yakalanmıştı.</p>

      <p class="calibre2">Mükemmel bir sessizlik içinde mükemmel bir şekilde kıpırtısız durdu. Neredeyse dimdik olan duvarlar arasında vücut ağırlığıyla tutunmak için kaslarının hareketlerini yoğunlaştırdı. Serbest olan elini yavaş yavaş pelerinine doğru götürdü. İlk olarak palalarından birisine elini attı, sonra akıllıca davranıp fikrini değiştirdi ve aşağıdaki koridorda öldürdüğü kara elften aldığı küçük oklardan birine uzandı.</p>

      <p class="calibre2">Drizzt, yukarıdaki odadan gelen Drow sesleriyle birlikte donup kaldı.</p>

      <p class="calibre2">Konuştuklarını pek çıkartamıyordu ama kendisi hakkında konuştuklarını anladı— ve dostları hakkında! Cattibrie ile Wulfgar ve onların yanında her kim varsa görünüşe göre kaçmayı başarmışlardı.</p>

      <p class="calibre2">Ve panter de serbestçe dolaşıyordu; Drizzt, 'iblis kedi' hakkında birkaç söz ve korku dolu uyarılar duydu.</p>

      <p class="calibre2">Şimdiye kadar hiç olmadığı kadar kararlı olan Drizzt, büyülü engeli kesip aşması, oluktan dışarı çıkması ve dostlarının yardımına koşması gerektiğini düşünerek elini Parıltı'ya doğru geri attı. Yine de çaresizlik anı kısa sürdü. Drizzt, Vierna adamlarının büyük bir kısmı hâlâ yukarıdayken bu oluğu kapattığına göre pek yakınlarda bu iki katmanı birbirine bağlayan başka bir yol olması gerektiğini anlamıştı.</p>

      <p class="calibre2">Drow sesleri uzaklaştı ve Drizzt durduğu tehlikeli pozisyonu sağlamlaştırarak birkaç saniye daha geçirdi. Sonra küçük oku pelerininden aldı, üzerindeki sinsi uyku zehirini temizleme çabasıyla okun ucunu taşa sürttü ve giysilerine sildi. Elini yapışmış olan parmağına doğru ihtiyatla kaldırdı, acıdan haykırmamak için dudağını ısırdı ve okun keskin ucunu parmak derisine bastırarak deriyi yardı.</p>

      <p class="calibre2">Drizzt bütün zehiri temizlemiş olduğunu ve uykuya dalıp oluktan aşağı, muhtemelen ölümüne doğru yuvarlanmayacağını sadece umut edebilirdi. Serbest eliyle sıkıca tutunabileceği bir yer buldu, sarsıntı ve acı için kendisini hazırladı. Kolunu sertçe çekti ve ağa yapışmış olan kesik deriyi parmağından ayırdı.</p>

      <p class="calibre2">Neredeyse acıdan bayılacak ve dengesini kaybedecekti, ama bir şekilde tutunmayı başardı. Parmağını ağzına götürdü ve muhtemelen zehirlenmiş olan kanı emip tükürdü.</p>

      <p class="calibre2">Beş dakika sonra aşağı koridora geri çıktı. Palaları elindeydi. Gözleri baş düşmanı etrafta mı diye bakmak ve hangi yöne gitmesi gerektiğini kestirmek için bir o yana bir bu yana dönüyordu. Mithril Salonunun doğuda bir yerde olduğunu biliyordu ancak kendisini esir alan kara elflerin onu genel olarak kuzeye doğru götürdüğünü far-ketmişti. Gerçekten de yukarı çıkan başka bir yol vardıysa. muhtemelen oluğun ötesinde ve kuzeydeydi.</p>

      <p class="calibre2">Koridor boyunca sessizce ilerlerken -ışığının kendisini ele vermesini istemediği için- Parıltı'yı kınına geri soktu ama diğer palasını önünde tuttu. Sadece birkaç yan geçit vardı ve Drizzt bundan memnundu. Çünkü kendisine yol gösterecek hiçbir yeryüzü şekli olmayan şu noktada yapacağı her türlü yön seçiminin sadece tahminden ibaret olacağını farketmişti.</p>

      <p class="calibre2">Sonra bir kavşağa geldi. Sağ tarafında görünüşe bakılırsa bulunduğu yere paralel uzanan bir tünel boyunca ilerleyen hızlı ve çevik bir siluet farketti.</p>

      <p class="calibre2">Drizzt, içgüdüsel olarak bunun Entreri olduğunu anladı. Ayrıca Entreri'nin bu katmandan yukarı çıkmanın diğer yolunu bildiği kesindi.</p>

      <p class="calibre2">Drizzt yere sinip ölçülü adımlar atarak sağa doğru gitti. Şimdi kendisi takip eden kişi olmuştu, takip edilen değil.</p>

      <p class="calibre2">Paralel tünelin başına gelince duraksadı, derin bir nefes aldı ve kafasını uzatıp baktı. Hızla hareket eden o siluet çok ilerideydi ve beklenmedik bir şekilde yeniden sağa döndü.</p>

      <p class="calibre2">Drizzt bu rota değişikliğini şüpheyle düşünüp tarttı. Entreri'nin sola doğru gitmesi, yani Drizzt'in takip ettiğini sandığı yola yakın kalması gerekmiyor muydu?</p>

      <p class="calibre2">Drizzt, kiralık katilin takip edildiğini anladığından ve kendisini avantajlı olduğunu düşündüğü bir yere doğru çektiğinden şüpheleniyordu. Fakat Drizzt şüphelerine kulak vererek gecikmeyi göze alamazdı, özellikle de çetin bir rakibe çatmış olan dostlarının kaderi sallantıdayken. Hızla sağa doğru gitti ve hiçbir yol katedemediğini, Entreri'nin rotasının ikisini de kesişen geçitlerden oluşan bir labirente çıkardığını farketti.</p>

      <p class="calibre2">Kiralık katil artık görünürlerde olmadığı için Drizzt zemine yoğunlaştı. Üstün enfrarujlu görüş kabiliyeti sayesinde Entreri'nin ayak izlerinin zar zor olsa bile hâlâ belirgin olduğunu görerek rahatladı. Kafası aşağı doğru eğikken, kiralık katilin kendisinden kaç saniye ileride ya da kaç saniye geride olduğunu pek bilmezken tehlikeye açık olduğunu farketti. Zira Drizzt, Entreri'nin onu bu yere çekme sebebinin geri dönüp kendisine arkasından yaklaşmak olduğunu biliyordu.</p>

      <p class="calibre2">Dar tüneller, yerlerini daha geniş doğal mağaralara bırakırken Drow, Entreri'nin yürüyüş temposuna zar zor yetişiyordu. Ayak izleri silikti ve hızla soğuyordu ancak Drizzt yine de takip etmeyi başardı.</p>

      <p class="calibre2">İleriden gelen küçük bir haykırma sesi Drizzt'in durmasını sağladı. Drizzt, bunun Entreri'nin sesi olmadığını biliyordu. Fakat henüz bir bağlantıya geçebilecek kadar dostlarına yakın olmadığını da tahmin ediyordu.</p>

      <p class="calibre2">Peki o zaman bu kimdi?</p>

      <p class="calibre2">Drizzt gözleri yerine kulaklarını kullanıp küçük yankılar arasından zar zor duyulabilen bir inleme sesini tespit etti. O zaman, Drow savaşçısı eğitimi almış olduğuna ve dolambaçlı tünellerdeki yankı tınılarını ayırdetme üzerine yıllarca çalıştığına memnun kaldı.</p>

      <p class="calibre2">İnilti daha da yükseldi; Drizzt bu sesin kaynağının köşenin hemen ardında, onun baktığı açıdan küçük ve oval bir mağara gibi görünen yerde bulunduğunu biliyordu.</p>

      <p class="calibre2">Drow, bir palasını aşağıya indirip diğer elini Parıltı'nın kabzasına atarak hızla köşeyi döndü.</p>

      <p class="calibre2">Regis!</p>

      <p class="calibre2">Yara bere içindeki buçukluk, uzaktaki duvara dayanmış bir şekilde oturuyordu. Elleri sıkıca bağlanmıştı, ağzında ince bir tıkaç vardı ve yanakları kurumuş kanla kaplıydı. Drizzt'in ilk içgüdüsü yaralı dostuna doğru koşmak oldu, ama bunun akıllı Entreri'nin sayısız hilelerinden biri olmasından çekinerek aniden durdu.</p>

      <p class="calibre2">Regis onu farketti, ona çaresiz bir halde baktı.</p>

      <p class="calibre2">Drizzt o ifadeyi daha evvel görmüştü ve buçukluğun yüzündeki bakışın, kılık değiştiren Entreri'nin maskeyi taksın ya da takmasın hiçbir şekilde taklit edemeyeceği derecede samimi olduğunu biliyordu. Bir saniye içinde buçukluğun yanına vardı, bağları kesti ve sıkı ağız tıkacını çıkarttı.</p>

      <p class="calibre2">"Entreri..." diye nefes nefese konuşmaya başladı buçukluk.</p>

      <p class="calibre2">"Biliyorum," dedi Drizzt sakince.</p>

      <p class="calibre2">"Hayır," diye sertçe karşılık verdi Regis, Drowun kendisine ilgi göstermesini isteyerek. "Entreri... biraz önce..."</p>

      <p class="calibre2">"Benden bir dakikadan az bir süre önce buradan geçti," diye buçukluğun sözünü tamamladı Drizzt, Regis'in zar zor aldığı nefesini zorunlu kalmadıkça harcamasını istemeyerek.</p>

      <p class="calibre2">Regis başıyla onayladı. Sanki kiralık katilin mağaraya geri gelmesini ve ikisini de öldürmesini bekliyormuş gibi, yuvarlak gözleri bir oraya bir buraya bakmıyordu.</p>

      <p class="calibre2">Drizzt, o anda daha çok buçukluğun yaralarını incelemekle meşguldü. Ayrı ayrı açılmış olan yaralar yüzeysel görünüyordu fakat hepsi birleşince buçukluğu gerçekten de feci bir hale sokmuştu. Drizzt, yeni çözülmüş ellerinin kan dolaşımını sağlaması için Regis'e birkaç saniye verdikten sonra buçukluğu ayağa kaldırmaya çalıştı.</p>

      <p class="calibre2">Regis hemen kafasını salladı; büyük bir baş dönmesi dalgasıyla birlikte dizleri boşaldı ve eğer Drizzt onu yakalaınasaydı yere düşüp taş zemine çarpacaktı.</p>

      <p class="calibre2">"Beni bırak," dedi Regis, beklenmedik bir fedakarlık göstererek.</p>

      <p class="calibre2">Boyun eğmez Drow teselli edercesine gülümsedi ve Regis'i yanına çekip ayağa kaldırdı.</p>

      <p class="calibre2">"Birlikte gideceğiz," diye açıkladı kayıtsızca. "Senin beni bırakmayacağın gibi, ben de seni bırakmam."</p>

      <p class="calibre2">O zamana kadar, kiralık katilin ayak izleri takip edilemeyecek kadar soğumuştu. Bu nedenle Drizzt, yukarı katmana açılan geçide dair bir ipucuna rastlamayı umut ederek körlemesine ilerledi. Şimdi diğer kılıcı yerine Parıltı'yi çekmişti; kılıcın ışığını, yerdeki küçük çıkıntılardan sakınabilmek ve Regis'in daha rahat yürümesini sağlamak için kullanıyordu. Drizzt onu çekerek götürürken Regis'in ayağının yere adım atmaktan çok sürtünmesiyle ve buçukluğun inle-meleriyle birlikte hiçbir gizlilikleri kalmamıştı.</p>

      <p class="calibre2">"Onun beni... öldüreceğini... düşündüm," diye belirtti Regis, nefesini zar zor alıp bütün bir cümle sarfedebilecek kadar tutmayı başardığında.</p>

      <p class="calibre2">"Entreri yalnızca kendi avantajına olduğunu düşündüğü zaman öldürür," diye yanıtladı Drizzt.</p>

      <p class="calibre2">"Neden yanında... beni de getirdi?" diye içten bir şekilde merak etti Regis. "Ve neden... beni bulmanı sağladı?"</p>

      <p class="calibre2">Drizzt minik dostuna merakla baktı.</p>

      <p class="calibre2">"Seni bana getirdi," diye açıkladı Regis. "O..." Buçukluk birdenbire yığıldı, ama Drizzt'in güçlü kolu onu ayakta tutmaya devam etti.</p>

      <p class="calibre2">Drizzt, Entreri'nin kendisini neden Regis'e götürdüğünü kesin bir şekilde anladı. Kiralık katil, Drizzt'in Regis'i de yanına alacağını biliyordu— Entreri'nin düşüncesine göre Drizzt ile arasındaki fark da tamamıyla buydu zaten. Entreri, bu merhamet duygusunun Drowun zayıflığı olduğuna inanıyordu. Doğruyu söylemek gerekirse gizliliği bozulmuş olan Drizzt, şimdi bu kedi fare oyununu Entreri'nin kurallarına göre oynamak ve aynı zamanda kendisine yük olan dostuna da en az oyuna gösterdiği kadar ilgi göstermek zorundaydı. Şansı yaver gidip üst katmana çıkan yolu bulsa bile, Entreri onu yakalamadan önce dostlarına ulaşmak için epey zorlanacaktı.</p>

      <p class="calibre2">Drizzt farketti ki, Entreri'nin Regis'i ona buldurmasının sebebi Drowa fiziksel bir yük oluşturmaktan çok dürüst bir dövüşü sağlama almaktı. Regis yakınlarda bir yerde biçare bir şekilde yatarken, Drizzt aralarındaki kaçınılmaz dövüşte bütün kalbiyle savaşacak, kaçmayı hiç düşünmeyecekti.</p>

      <p class="calibre2">Regis, bir sonraki yarım saat içinde baygınlık geçirip durdu. Drizzt ise hiç şikayet etmeden yükünün dengesini sağlamak için sık sık bir kolundan diğerine alarak onu taşımaya devam etti. Drow rancerin tünellerde yolunu bulma becerisi yüksekti ve bu labirenti çözme işinde epey yol aldığı konusunda kendinden emindi.</p>

      <p class="calibre2">Geçmiş oldukları bir sürü koridordan biraz daha yüksek ve geniş olan uzun ve düz bir geçide çıktılar. Drizzt, Regis'i hafifçe bir duvara yasladı ve kayaların yapısını inceledi. Zeminde zar zor far-kedilen ve güneye doğru yükselen bir meyil tespit etti. Ama kuzeye giderken hafifçe aşağı doğru iniyor olmaları Drowu hiç rahatsız etmiyordu.</p>

      <p class="calibre2">"Burası bu bölgenin ana koridoru," diye en sonunda karar verdi. Regis kafası karışmış bir şekilde ona baktı.</p>

      <p class="calibre2">"Bir zamanlar buradan gürül gürül sular akıyordu," diye açıkladı Drizzt, "muhtemelen dağı yarıp geçiyor ve kuzeydeki bir şelaleyle dışarı çıkıyordu."</p>

      <p class="calibre2">"Aşağı doğru mu gidiyoruz?" diye sordu Regis.</p>

      <p class="calibre2">Drizzt başıyla onayladı. ''Ama eğer buralarda Mithril Salonunun aşağı katmanlarına açılan bir geçit varsa, bu yolun üzerinde olması muhtemeldir."</p>

      <p class="calibre2">"Tebrikler," diye bir cevap geldi, belli bir mesafe öteden. Drizzt ile Regis'in sadece beş on metre ilerisinde bulunan bir yan geçitten dışarı incecik bir suret çıktı.</p>

      <p class="calibre2">Drizzt'in eli içgüdüsel olarak pelerininin altına doğru gitti. Ama palalarına daha fazla güvenen Drow, kiralık katil ona yaklaşırken elini derhal geri çekti.</p>

      <p class="calibre2">"O kadar çok istediğin umudu sana verdim mi bari?" diye alay etti Entreri. Sessizce birşeyler mırıldandı— muhtemelen silahına bir emir vermişti, zira ince kılıcı mavi-yeşil tonlarıyla çılgınlar gibi parlamaya başladı ve düşmanına doğru yavaşça yürüyen kiralık katilin zarif suretini hafif bir şekilde aydınlattı.</p>

      <p class="calibre2">"Pişmanlık duyacağın bir umut," diye yanıtladı Drizzt sertçe.</p>

      <p class="calibre2">Yüzünde geniş bir gülümsemeyle cevap verirken Entreri'nin bembeyaz dişleri camgöbeği ışıkla parıldadı; "Görelim bakalım,"</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">-18-</span></p>
    </div>

    <div class="s1">
      <p class="calibre2">"Yaptığı gürültü bütün Karanlıkaltı'nı başımıza toplayacak," diye Bruenor'a fısıldadı Cattibrie. Bahsettiği şey savaş öncüsünün hiç durmadan cıyaklayan zırhıydı. Bu durumu farkeden Pwent, ileri çıkıp diğerlerinden epey uzaklaşmıştı ve azar azar arayı açıyordu. Zira insan olan Cattibrie ile Wulfgar, enfrarujlu ışık tayfını görme yeteneğine sahip olmadıkları için sürekli olarak bir elleriyle Bruenor'a tutunmak ve oldukça ağır gitmek zorunda kalıyorlardı. Yalnızca arada bir başı çeken ve daha sık olarak Bruenor ile savaş öncüsü arasında ulaklık görevi gören Guenhwyvar, küçük grubun iki başı arasındaki iletişimi sağlıyordu.</p>

      <p class="calibre2">İleriden gelen başka bir gıcırtı sesi Bruenor'un yüzünü ekşitmesine sebep oldu. Cattibrie'ın kabullenmiş bir şekilde iç geçirdiğini duydu ve o da kızla hemfikir oldu. Deneyimli Bruenor, bu işin ne kadar nafile olduğunu kızından daha iyi anlıyordu. Pwent'e gürültülü zırhını çıkarttırmayı düşündü ancak bu fikri çabucak bir kenara itti. Dördü de çırılçıplak dolaşsaydı bile, kara elflerin hassas kulaklarının onların ayak seslerini marş trampetleri kadar net bir şekilde duyacağını anlamıştı.</p>

      <p class="calibre2">"Meşaleyi yak," diye Wulfgar'a talimat verdi.</p>

      <p class="calibre2">"Bunu kesinlikle yapamazsın," diye karşı çıktı Cattibrie.</p>

      <p class="calibre2">"Etrafımızdalar," diye yanıtladı Bruenor. "O köpeklerin var lığını hissedebiliyorum ve bizi ışık olmasa da gayet iyi görüyorl; zaten. Bir dövüşe daha girmeden buradan çıkmamız imkansız, bunu şimdi biliyorum. O zaman onlarla daha çok bizim lehimize olan şartlarda dövüşebiliriz."</p>

      <p class="calibre2">Cattibrie kafasını çevirdi fakat zifiri karanlığın içinde hiçbir şey göremiyordu. Ancak Bruenor'un gözlemlerindeki gerçeklik payını anladı, etraflarında karanlık ve sessiz siluetlerin dolaştığını ve bahtsız grubun çevresindeki halkayı daraltmakta olduklarını hissetti. Bir saniye sonra Wulfgar'ın meşalesi alevlerle parladığında Cattibrie gözlerini kırpıştırıp kısmak zorunda kaldı.</p>

      <p class="calibre2">Katıksız karanlığın yerini titrek gölgeler aldı; Cattibrie bu tünelin hiç yontulmamış, terkettikleri tünellerden daha doğal ve engebeli olduğunu görerek şaşırdı. Tavanda ve duvarlarda taşla toprak birbirine karışmış olduğundan bu yerin sağlamlığı konusunda genç kadının güveni azaldı. Kafasının üzerinde duran yüzlerce tonluk toprak ve kayanın tam olarak farkına vardı, taşlar arasındaki hafif bir kıpırtının kendisinin ve dostlarının çabucak ezilmesini sağlayacağını anladı.</p>

      <p class="calibre2">"Derdin nedir?" diye sordu Bruenor, kızın tedirginliğini görerek. Wulfgar'a doğru döndü ve onun da aynı şekilde rahatsız olduğunu anladı.</p>

      <p class="calibre2">"Yontulmamış tüneller," diye belirtti cüce, ne olduğunu anlayarak. "Vahşi derinliklere alışkın değilsiniz." Boğumlu ellerinden birini biricik kızının koluna koydu ve kızın boncuk boncuk soğuk terler döktüğünü farketti.</p>

      <p class="calibre2">"Alışacaksınız," diye kibarca söz verdi cüce. "Drizzfin aşağıda yalnız başına olduğu ve yardımımıza ihtiyaç duyduğunu hatırlayın yeter. Zihninizi bu gerçeğe yoğunlaştırırsanız kafanızın üzerindeki taşlan çabucak unutursunuz."</p>

      <p class="calibre2">Cattibrie azimli bir şekilde başıyla onayladı, derin bir nefes aldı ve alnındaki teri kararlılıkla sildi. Sonra Burenor, başı çeken savaş öncüsünün yerini tespit edip edemeyeceğini görmek için meşale ışığının ötesine çıkacağını söyleyerek ilerleyip uzaklaştı.</p>

      <p class="calibre2">"Drizzt'in bize ihtiyacı var," dedi Wulfgar, Cattibrie'a cüce gider gitmez.</p>

      <p class="calibre2">Adamın ses tonu karşısında şaşıran Cattibrie, barbara doğru döndü. Wulfgar uzun süredir ilk defa onunla konuşurken ne korumacı bir tavır takınmış, ne de köpüren bir hiddet sergilemişti.</p>

      <p class="calibre2">Wulfgar ilerleyip Cattibrie'ın yanına geldi ve yürümesi için kolunu usulca kızın beline doladı. Cattibrie, barbarın yavaş adımlarına uyum sağladı. Bu sırada onun yakışıklı yüzünü inceliyor ve güçlü yüz hatlarında gördüğü bariz ıstırabın sebeplerini düşünüyordu.</p>

      <p class="calibre2">"Şu iş hele bir bitsin de konuşacağımız çok şey var," dedi sessizce.</p>

      <p class="calibre2">Cattibrie durdu, ona şüpheyle baktı— ve bu bakış, sanki barbarı daha da fazla yaralamış gibiydi.</p>

      <p class="calibre2">"Dileyeceğim bir sürü özür var," diye açıklamaya çalıştı Wulfgar, "Drizzt'den, Bruenor'dan ama en çok da senden. Regis'in -Artemis Entreri'nin- beni öyle kandırmasına izin verdim!" Cattibrie'a yakından baktığında ve mavi gözlerindeki sert kararlılığı gördüğünde Wulfgar'ın yükselmekte olan heyecanı uçup gitti.</p>

      <p class="calibre2">"Şu son birkaç hafta içinde olanlar kesinlikle kiralık katil ve büyülü yakut süsü tarafından körüklendi," diye kabul etti genç kadın, "ama korkarım ki bu sorunlar Entreri gelmeden önce de vardı. İlk olarak, bunu kendine itiraf etmelisin."</p>

      <p class="calibre2">Wulfgar kafasını çevirdi, kızın sözlerini düşündü ve başıyla onaylayarak kabul etti. "Konuşacağız," diye söz verdi.</p>

      <p class="calibre2">"Drowlarla işimiz bittikten sonra," dedi Cattibrie.</p>

      <p class="calibre2">Barbar yine başıyla onayladı.</p>

      <p class="calibre2">"Ve gruptaki yerini de aklından çıkartma," dedi Cattibrie. "Grup içinde üzerine düşen bir görev var ve bu görev de beni kollamak değil. Yerini koru."</p>

      <p class="calibre2">"Ve sen de kendi yerini," diye hemfikir oldu Wulfgar. Barbarın gülümsemesi, Cattibrie'in içini sıcaklıkla doldurdu. Bu gülümseme barbarda bulunan o özel, çocuksu, masum ve yargılamayan vasıfları, yani Wulfgar'a tutulmasını sağlayan vasıfları Cattibrie'a keskin bir şekilde yeniden hatırlattı.</p>

      <p class="calibre2">Barbar yine başıyla onayladı ve hâlâ gülümseyerek yürümeye başladı. Cattibrie da onun yanındaydı— artık arkasında değildi.</p>

      <p class="calibre2">"Sana bütün bunları ben verdim," diye kışkırttı Entreri, rakibine doğru yavaşça yaklaşırken. Sanki devasa bir hazine yığınına düzenlenen bir gezi turuna rehberlik ediyormuş gibi parlayan kılıcı ve mücevherli hançeri iki yana doğru açarak etrafı gösterdi. "Benim çabalarım sayesinde bir kez daha umudun var, bu tünellerde gün ışığını yeniden görebileceğine bir parça olsun inanarak dolaşıyorsun."</p>

      <p class="calibre2">Çenesi dimdik duran ve palaları elinde olan Drizzt cevap vermedi.</p>

      <p class="calibre2">"Minnettar değil misin?"</p>

      <p class="calibre2">Drizzt, Regis'in, "lütfen öldür onu,'" diye kırık dökük fısıldadığını duydu. Muhtemelen bu Drow rancerin şimdiye kadar duymuş olduğu en dokunaklı yalvarıştı. Yan tarafa doğru baktığında buçukluğun dizginleyemediği bir korkuyla titrediğini, dudaklarını ketnir-diğini ve hâlâ şiş olan ellerini birbirine doladığını gördü. 'Regis, Entreri'nin ellerinde kimbilir ne dehşetler yaşadı,' diye farketti Drizzt.</p>

      <p class="calibre2">Kafasını çevirdi ve kendisine yaklaşan kiralık katile baktı; Parıltı hiddetle aydınlandı.</p>

      <p class="calibre2">"Şimdi dövüşmeye hazırsın," diye belirtti Entreri, dudakları o alışılageldik şeytani gülümsemesiyle birlikte kıvrılarak. "Peki ölmeye hazır mısın?"</p>

      <p class="calibre2">Drizzt pelerinini omuzlarının gerisine attı ve cesurca ilerledi, zira Regis'in yakınlarında bir yerde dövüşmek istemiyordu. Entreri, sadece Drizzt'e işkence etmek ve Drowun hiddetini arttırmak için o ölümcül hançerini buçukluğa saplayabilirdi.</p>

      <p class="calibre2">Kiralık katilin hançer tutan eli sanki fırlatmaya niyetliymiş gibi geri çekildi ve Drizzt içgüdüsel olarak yere sinerek kılıçlarını savunmacı bir şekilde yukarı kaldırdı. Fakat Entreri hançeri bırakmadı ve yüzünde genişleyen gülümsemesi fırlatmaya hiç niyeti olmadığını gösterdi.</p>

      <p class="calibre2">İki adım daha atan Drizzt kılıçlarının erişebileceği mesafeye geldi. Palaları akıcı danslarını yapmaya başladı.</p>

      <p class="calibre2">"Gergin misin?"diye alay etti kiralık katil, kendisine doğru uzanan Parıltı'ya kaliteli kılıcıyla manalı bir şekilde vurarak. "Elbette gerginsin. Senin o hassas kalbinin sorunu, tutkunu zayıflatan şey de bu zaten, Drizzt Do'Urden.'"</p>

      <p class="calibre2">Drizzt kurnazca kılıçlarını çaprazladı. Sonra alçak bir açıdan Entreri'nin kemerine doğru hamle yaparak kiralık katili göbeğini içeri çekmeye ve palaların ilerleyişini durdurmak için hançerini aşağı indirmeye zorladı.</p>

      <p class="calibre2">"Kaybedecek çok şeyin var," diye devam etti Entreri, bu yakın hamle karşısında kaygısızmış gibi görünerek. "Eğer ölürsen, buçukluğun da öleceğini biliyorsun. İlgini dağıtan çok fazla şey var. dostum, savaşa odaklanmanı engelleyen bir sürü ayrıntı var." Kiralık katil son sözünü söylerken hamle yaptı. Drizzt'in savunmasını yarıp hançeri sokabileceği bir boşluk elde etmeye çalışırken bir paladan diğerine çarpan kılıcı vahşice çınladı.</p>

      <p class="calibre2">Drizzt'in savunmasında hiçbir boşluk yoktu. Drizzt, her zaman olduğu gibi hünerle yaptığı her manevrayla birlikte Entreri'yi başladığı yere döndürüyordu ve azar azar kılıçlarını savunmadan saldırıya geçirdi. Kiralık katili savuşturdu ve onu bir mola daha vermeye zorladı.</p>

      <p class="calibre2">"Mükemmel!" diye tebrik etti Entreri. "İşte şimdi tüm kalbinle savaşıyorsun. Calimport'daki dövüşümüzden beri beklediğim an buydu işte."</p>

      <p class="calibre2">Drizzt omuz silkti. "Lütfen seni hayalkırıklığına uğratmamı sağlama," dedi ve şiddetle saldırdı. Yukarıdaki mağarada yaptığı gibi palalarını bir pervane ucuymuş gibi açılandırdı ve onlarla birlikte döndü. Entreri'nin yine bu harekete karşı pratik bir savunma manevrası yoktu— tabii palaların kısalan mesafesinden uzakta durmaktan başka.</p>

      <p class="calibre2">Drizzt dönmeyi bıraktı ve hafifçe kiralık katilin soluna, yani hançer tutan eline doğru eğildi. Drow ileri doğru dalışa geçip yuvarlandı ve Entreri'nin o anda yaptığı hamleden kupayı kurtuldu. Sonra tekrar ayağa kalkıp derhal vücudunun gidiş yönünü değiştirdi ve Entreri'nin etrafından dolaştı. Drizzt'in bu hareketi Entreri'yi topukları üzerinde dönmeye ve kendisine doğru savrulan palaları kontrol altında tutmak için kılıcını çılgınlar gibi sallamaya zorladı.</p>

      <p class="calibre2">Entreri artık gülümsemiyordu.</p>

      <p class="calibre2">Ne yapıp edip darbe almaktan sakınmayı başardı, ancak Drizzt saldırısını sürdürerek katili topukları üzerinde tuttu.</p>

      <p class="calibre2">Bir el arbaletinin, mağaranın ilerisinden bir yerden gelen hafif 'klik' sesini duydular. İki ezeli düşman aynı anda geri sıçrayıp yerde yuvarlandılar ve arbalet oku hiçbir zarar vermeden ortalarına düştü.</p>

      <p class="calibre2">Beş tane karanlık suret kılıçlarını çekmiş bir şekilde onlara doğru yaklaşıyordu.</p>

      <p class="calibre2">"Senin dostların," diye belirtti Drizzt sertçe. "Görünüşe bakılırsa dövüşümüz bir kez daha ertelenecek."</p>

      <p class="calibre2">Yaklaşmakta olan kara elflere bakarken Entreri'nin gözleri açık bir nefretle kısıldı.</p>

      <p class="calibre2">Drizzt, kiralık katilin sinirini bozulmasının sebebini biliyordu. Vierna. Entreri'ye başka bir dövüş izni daha verir miydi, özellikle de tünellerde Drizzt'i arayan kudretli düşmanlar varken? Ve izin verecek olsa bile Entreri, daha önceki dövüşte olduğu gibi bütün özgürlük umutları sönmüşken Drizzt'i şimdiki gibi savaşmaya kış-kırtamayacağını anlamıştı.</p>

      <p class="calibre2">Yine de kiralık katilin bir sonraki cümlesi Drow ranceri oldukça şaşırttı.</p>

      <p class="calibre2">"Duergarlara karşı savaştığımız zamanı hatırlıyor musun?"</p>

      <p class="calibre2">Kara elf askerler yaklaşmayı sürdürerken Entreri yeniden Drizzt'e saldırdı. Drizzt hızlı, ama yeterince iyi nişanlanmamış olan saldırıyı kolayca savuşturdu.</p>

      <p class="calibre2">"Sol omuz," diye fısıldadı Entreri. Sözlerinin hemen ardından kılıcı havaya yükseldi ve Drizzt'in omuzuna doğru dalışa geçti. Parıltı sağ taraftan darbeyi durdurmak için geldi, ancak hamleyi kaçırdı ve kiralık katilin kılıcı içeri dalıp Drowun pelerininde temiz delikler açtı.</p>

      <p class="calibre2">Regis haykırdı; Drizzt bir palasını düşürdü ve yana doğru yalpalayarak acı çektiğini açık açık gösterdi. Entreri'nin kılıcı aşağı indi ve Drowun boğazından taş çatlasa beş milim ötede durdu. Parıltı ise bir savuşturma yapamayacak kadar aşağıdaydı.</p>

      <p class="calibre2">"Pes et!" diye haykırdı kiralık katil. "Silahını bırak!" Parıltı tangırdayarak yere düştü ve Drizzt abartılı bir şekilde iki büklüm durmaya devam etti, sanki her an yere yığılacakmış gibi görünüyordu. Onların arkasında duran Regis yüksek sesle inledi ve kaçmaya çalıştı, ama çürükler içindeki bitkin kol ve bacakları onu destekleyemedi, hatta emekleyecek gücü bile ona bahşetmedi.</p>

      <p class="calibre2">Kara elfler, meşale ışığıyla aydınlatılmış alana ihtiyatla girdiler. Birbirileriyle konuşuyor ve kiralık katilin çıkardığı iyi işi takdir edercesine başlarını sallıyorlardı.</p>

      <p class="calibre2">"Onu Vierna'ya geri götüreceğiz," dedi içlerinden birisi, kırık dökük bir Ortak Lisanla.</p>

      <p class="calibre2">Entreri başıyla onaylamaya başladı sonra aniden hızla döndü ve kılıcını konuşan Drowun göğsüne sapladı.</p>

      <p class="calibre2">Parıltı'yi yerden alıp dövüşe aşağıdan başlayan ve aslında yaralı olmayan Drizzt, palalarını hızla yukarı kaldırdı ve dönerek ayağa kalktı. Bir palası en yakındaki Drowun göbeğini kesip geçtikten sonra diğer kılıcı da birinciyi takip etti. Yaralanan kara elf geri çekilmeye çalıştı ama Drizzt çok hızlıydı. Arkadan takip eden kılıcının yönünü değiştirerek ileri ve yukarı doğru bir saplama hamlesi yaptı. Kılıcın uç kısmı kara elfin kaburgalarının altına battı ve göğüs çukurunda bir delik açtı.</p>

      <p class="calibre2">Entreri o zaman üçüncü Drow ile karşı karşıyaydı. Düşman kara elfin ikiz kılıçları kiralık katilin hançer ve kılıcını kontrol edebilmek için çılgınlar gibi çalışıyordu. Kiralık katil bu savaşın çabucak bitmesini istiyordu ve sergilediği hamle serileri tamamen saldırı üzerineydi, hızla öldürmek için tasarlanmışlardı. Ama uzun süredir Bregan D'aerthe'nin bir askeri olan bu Drow, savaş konusunda acemi değildi. Drow, yarım ve tam dönüşler yaptı, geriye doğru yuvarlandı ve kılıçlarını gözle görülemeyecek bir hızla üstüste koyarak bir savunma duvarı oluşturdu.</p>

      <p class="calibre2">Entreri hüsran içinde hırladı, ama rakibinin ufacık bir hata yapmasını umarak baskıyla saldırmayı sürdürdü.</p>

      <p class="calibre2">Drizzt kendisini iki rakiple karşı karşıya buldu. Bu rakiplerden bir tanesi serbest olan elindeki küçük arbalet yayını havaya doğru kaldırırken acımasızca gülümsedi. Fakat Drizzt daha hızlı davrandı. Palasını tam önünde hizaya getirdi, böylece Drow ateş ettiğinde küçük ok kılıca çarptı ve zarar vermeden havaya yükseldi.</p>

      <p class="calibre2">Drow, el arbaletini Drizzt'e fırlattı ve taşıdığı ince kılıcın yanında kullanacağı bir kama çıkartmaya yetecek bir süreliğine ranceri geri çekilmeye zorladı.</p>

      <p class="calibre2">Drizzt yana doğru eğildiğinde diğer Drow görüntü itibarıyla beliren avantaja sıkı sıkı sarılarak uzun ve kısa kılıçlarını şiddetli bir şekilde savurdu.</p>

      <p class="calibre2">Drizzt bütün saldırıları inanılmaz bir şekilde savuştururken metalin metale çarpma sesi bir düzine, hatta iki düzine kez duyuldu. Sonra ikinci Drow da dövüşe katıldı ve oldukça hünerli olan Drizzt bile kendisini feci bir baskı altında buldu. Parıltı, kısa kılıcı engellemek için hızla hareket etti ve saplama hamlesi yapan uzun kılıcın ucunu aşağı indirmek için hareketine devam ederek daha da ilerledi. Sonra diğer yöne doğru savruldu ve kamayı zar zor savuşturdu.</p>

      <p class="calibre2">Bu dövüş birkaç uzun ve çılgın saniye boyunca böyle devam etti. İki Bregan D'aerthe askeri uyum içinde çalışıyor, her biri kendi hareketini diğerine göre ölçüp tartıyor, ikisi de yol arkadaşı savunmasız kaldığında muntazaman savunmayı arttırıyordu.</p>

      <p class="calibre2">Drizzt bu ikisini yenebileceğinden emin değildi ve bunu başaracak olsa bile savaşın onun lehine dönmesi uzun zaman alacaktı. Omuzunun üzerinden baktığında Entreri'nin saldırı rutinini bozduğunu ve hünerli rakibine karşı daha hafif bir ritim tutturduğunu gördü.</p>

      <p class="calibre2">Kiralık katil Drizzt'i gördü ve görünüşe bakılırsa Drizzt'in içinde bulunduğu zor durumu farketti. Başını hafifçe sallayarak onayladı ve Drizzt, Entreri'nin mücevherli hançerini tutuşunda ufak bir değişim algıladı.</p>

      <p class="calibre2">Drizzt aniden harekete geçerek ileri atıldı, kılıç ve kama kullanan Drowu geri püskürttü. Sonra diğer Drowa doğru döndü, palalarını aşağıdan başlayıp yukarı doğru savurarak yükseltti ve Drowun uzun kılıcını yukarı kaldırmasını sağladı.</p>

      <p class="calibre2">Hiçbir şey anlamayan düşman Drow, karşı saldırıya geçmeden önce kılıcını bir saniye -çok uzun olan bir saniye- daha havada tuttu.</p>

      <p class="calibre2">Silah havada hızla uçarken Entreri'nin hançerinin mücevherleri çok sayıda ışıkla parladı ve tehlikeye açık Drowun havaya kaldırdığı kolunun altından kaburgalarına saplandı. Drow hırıldandı ve yana doğru zıplayarak duvara sertçe çarptı, ama hem dengesini korumayı hem de kılıçlarını önünde tutmayı başardı.</p>

      <p class="calibre2">Drowun yoldaşı, Drizzt'in ne yapacağını anlayarak derhal yardıma geldi. Uzun kılıç aşağı savruldu, yukarı sıçradı ve yüksekten bir darbe indirmek için hızla döndü.</p>

      <p class="calibre2">Drizzt ilk darbeyi savuşturdu, ikinci darbeyi önledi ve tahmin ettiği gibi yüksekten gelen üçüncü hamleden eğilerek kurtuldu. Drizzt yana doğru manevra yaptı, iki kılıcıyla birden ani ve kısa kesikler atarak tökezleyen yaralı Drowun savunmasını yardı. Palalardan birisi Drowun tenine, hemen hançerin yanına battı; diğeri de çabucak onu takip ederek daha derine saplandı ve işini bitirdi.</p>

      <p class="calibre2">Drizzt kılıcını geri çıkartırken içgüdüsel olarak yatay bir şekilde yukarı kaldırdı. Diğer Drowun aşağı doğru inen kafa kesme darbesini durdururken palanın metal kısmı mükemmel bir notayla çınladı.</p>

      <p class="calibre2">Entreri ile dövüşen Drow, kiralık katil hançeri fırlatır fırlatmaz saldırıya geçti. İkiz kılıçlar hızla çalışıp Entreri'nin kılıcını yukarı aşağı, sağa sola uzanmaya zorladı. Kiralık katili kendi istediği bir duruma getiren ve katilin sonunun geldiğini düşünen Drow, çifte saplama hamlesi yaptı. İki kılıcı birbirine paralel bir şekilde katile doğru saplandı.</p>

      <p class="calibre2">Entreri'nin kılıcı inanılmaz bir hızla önce birine, sonra diğerine vurup iki darbeyi de savuşturdu. Sağ tarafındaki kılıca ters taraftan bir kez daha vurduğunda Drowun silahını neredeyse elinden düşürmesini sağlayacaktı. Sonra üçüncü bir darbeyle düşmanının kılıcını yukarı kaldırdı.</p>

      <p class="calibre2">Drizzt'in ikinci palası onu ölü Drowun göğsünden çekmesiyle serbest kaldı, ama Drizzt kılıcı o anda yüzleştiği rakibine doğru döndürmedi. Palasının ucunu saplanmış duran hançerin kabzasının altına yerleştirdi ve Entreri'nin silahı yakalamaya hazır olduğunu görünce kılıcını savurarak çekip hançerin uçarak gitmesini sağladı.</p>

      <p class="calibre2">Entreri, hançeri serbest olan eliyle yakaladı ve silahın yönünü değiştirerek rakibinin yüksekte duran kılıçlarının altında açıkta kalan kaburgalarına sapladı. Kiralık katil sıçrayarak geri çekildi; ölmekte olan Drow gözlerine inanamayarak ona bakıyordu.</p>

      <p class="calibre2">'Ne acınası bir görüntü,' diye düşündü Entreri, düşmanının artık gücü kalmamış olan kollarıyla silahlarını kaldırmaya çalışmasını izleyerek. Drow yere yığılıp ölürken, kiralık katil duygusuz bir şekilde omuz silkti.</p>

      <p class="calibre2">Birebir kalmış olan Drow, kısa süre içinde Drizzt Do'Urden ile başa çıkamayacağını anladı. Hareketlerini savunma ağırlıklı tuttu ve daha çok Drizzt'in yan taraflarına doğru çalıştı. Sonra umutsuz bir fırsat farketti. Darbeler yağdıran palaları kontrol altında tutmak için çılgınlar gibi kılıcını sallayan Drow, sanki fırlatmaya niyetliy-miş gibi kamasını elinin içinde döndürdü.</p>

      <p class="calibre2">Drizzt derhal savunma manevraları sergiledi. Bir palası muhtemelen fırlatılacak olan kamanın önüne geçti, diğeri ise baskı yapmaya devam etti.</p>

      <p class="calibre2">Ama düşman savaşçı yan tarafa doğru bakınca pek uzakta olmayan ve savunmasız bir şekilde yerde yatan buçukluğu gördü.</p>

      <p class="calibre2">"Teslim ol, yoksa buçukluğu öldürürüm!" diye Drow lisanında haykırdı, kötü kara elf.</p>

      <p class="calibre2">Drizzt'in lavanta renkli gözleri acımasızca parladı.</p>

      <p class="calibre2">Bir pala Drowun bileğini kesti ve kamayı Drowun elinden düşürdü; Drizzt'in diğer palası kılıcı çabucak savuşturduktan sonra aşağı savruldu ve düşmanının dizini kesti. Parıltı mavi bir ışık huzmesi halinde geldi aşağı inen kılıcı kenara savurdu ve alçaktaki pala ise dosdoğru hamle yaparak Drowun beline saplandı.</p>

      <p class="calibre2">Sonu gelen kara elf yüzünü buruşturdu, geri çekilmeye, bir-şeyler söylemeye, teslim olduğuna dair birşeyler konuşmaya ve düşmanını durdurmaya çalışırken sarsıldı. Ama Regis konusunda yaptığı tehdit Drizzt'in gözünü döndürmüştü.</p>

      <p class="calibre2">Düşman Drowun izleyebildiği tek şey Drizzt'in alev alev parlayan gözleriydi. Ve bu Drowun daha önce gördüğü hiçbir şey, ne acımasız bir rahibenin yılan başlı kamçısı, ne de bir matron ananın hiddeti ona bu denli eksiksiz bir şekilde ölüm vaat etmemişti.</p>

      <p class="calibre2">Kafasını eğdi, yüksek sesle haykırdı ve dehşete kapılarak, çaresiz bir şekilde ileri atıldı.</p>

      <p class="calibre2">Palalar göğsüne ayrı ayrı saplandı. Parıltı, Drowun pazısını temiz bir şekilde yararak kılıç tutan kolunu çaresiz bir şekilde geride tuttu, Drizzt'in diğer kılıcı ise hızla çenesinin altına geldi ve ölüm anında o lavanta renkli gözlere bir kez daha bakması için yüzünü yukarı doğru kaldırdı.</p>

      <p class="calibre2">Adrenalin patlamasıyla birlikte göğsü hızla inip kalkan, gözleri içsel bir ateşle cayır cayır yanan Drizzt, rakibinin cesedini kenara savurdu ve Entreri ile olan işini halletmeye hevesli bir şekilde kafasını çevirip baktı.</p>

      <p class="calibre2">Ama kiralık katil ortalıklarda yoktu.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none6">-19-</span></p>
    </div>

    <div class="s1">
      <p class="calibre2">Thibbledorf Pwent, dar tünelin sonunda durmuş, önünde uzanan geniş mağarayı enfrarujlu görüş yeteneğiyle taramakta, önündeki tehlikeli bölgenin yapısını daha iyi anlayabilmek için değişen ısı derecelerini incelemekteydi. Tavandan aşağı dişler gibi uzanan bir sürü uzun ve dar sarkıtı gördü. Farkedilebilir derecede daha soğuk olan iki çizgi tespit etti ve bunların yüksek duvarlardaki çıkıntılar olduğunu anladı— bir tanesi dosdoğru karşısında, diğeri ise sağ tarafındaki duvardaydı. Duvarların üzerinde birkaç yerde, zemin seviyesinde karanlık delikler uzanıyordu; Pwent solunda, durduğu yerin hemen karşısında, çaprazında ve sağ taraftaki çıkıntının altında bulunan deliklerin muhtemelen uzun tüneller olduğunu çabucak anladı. Diğer birkaçının ise daha küçük yan daireler ya da oyuklar olduğu sonucuna vardı.</p>

      <p class="calibre2">Savaş öncüsünün yanında duran Guenhwyvar'ın kulakları geriye doğru yatmıştı ve sessiz hırıltısı zar zor duyuluyordu. 'Panter de tehlikeyi seziyor,' diye farketti Pwent. Guenhwyvar'a kendisini takip etmesini işaret etti -bir anda, yanında bu denli alışılmadık bir yol arkadaşı olmasından o kadar da huzursuz olmadığını anlamıştı-ve diğerlerini odaya girmeden önce durdurmak üzere kendisine yaklaşan meşale ışığına doğru koridor boyunca hızla geri koşturdu.</p>

      <p class="calibre2">"İçeri giriş ve dışarı çıkış için en az üç ya da dört tane yol var," diye yol arkadaşlarına ciddiyetle bildirdi savaş öncüsü, "ve mekan boyunca uzanan bi çok açık alan mevcut." Mağarayı detaylı bir şekilde betimlemeye devam etti ve bariz bir şekilde saklanma yeri olan bir sürü oyuğa da önemle dikkat çekti.</p>

      <p class="calibre2">Pwent'in meşum korkularını paylaşan Bruenor başıyla onayladı ve diğerlerine baktı. Düşmanların yakında olduğunu, hatta etraflarını sarmış bir şekilde hızla onlara yaklaştığını o da hissediyordu. Cüce kral geldikleri yola geri baktı, bu bölgenin etrafından dolaşabilecekleri başka bir yol düşündüğü apaçık ortadaydı.</p>

      <p class="calibre2">"Baskın yapma planlarını onlara karşı kullanabiliriz," diye önerdi Cattibrie, Bruenor'un umutlarının nafile olduğunu bildiğinden dolayı. Yol arkadaşlarının kıymetli zamanı çok daralmıştı ve geçmiş oldukları yan tünellerin pek azı Drizzt'i bulabilecekleri aşağı bölümlere ya da geniş tünellere açılma konusunda gelecek vaat ediyordu.</p>

      <p class="calibre2">Bruenor'un koyu renkli gözlerinde bir savaş arzusu kıvılcımı parladı, ancak bir saniye sonra Guenhwyvar Cattibrie'in ayaklarının dibine çöküp oturunca cüce kral kaşlarını çattı.</p>

      <p class="calibre2">"Kedi uzun süredir burada," diye mantık yürüttü genç kadın. "Guenhwyvar'ın pek yakında dinlenmeye ihtiyacı olacak." Wulfgar ile iki cücenin yüz ifadeleri bu haberden pek hoşlanmadıklarını belli ediyordu.</p>

      <p class="calibre2">'"Dümdüz ilerlemek için bir sebep daha," dedi Cattibrie kararlılıkla. "Guen'in hâlâ biraz dövüşecek gücü var, bundan şüpheniz olmasın!"</p>

      <p class="calibre2">Bruenor bu sözleri düşünüp tarttıktan sonra başıyla sertçe onayladı ve birçok çentiği olan baltasının sapını öteki elinin avuç içine vurdu. "Bu düşmanlarla yakından dövüşmeliyiz," diye hatırlattı dostlarına.</p>

      <p class="calibre2">Pwent, acı iksirini ortaya çıkarttı. "Bi yudum daha alın," diye önerdi Cattibrie ile Wulfgar'a. "Bu meretin kanınızda taze taze dolaştıından emin olmak gerek."</p>

      <p class="calibre2">Cattibrie yüzünü buruşturdu ama matarayı alıp içti ve sonra Wulfgar'a uzattı. O da aynı kızın yaptığı gibi kaşlarını çattı ve küçük bir yudum aldı.</p>

      <p class="calibre2">Bruenor ile Pwent, diğerlerinin ortasında yere çömeldi ve Pwent, çabucak mağaranın kaba bir haritasını çizdi. Detavlı bir plan yapmak için zamanlan yoktu, ama Bruenor hepsine belli sorumluluklar verdi ve herkesin kendi dövüş stiline uyan bir görev tasnifi yaptı. Tabii ki cüce, Guenhwyvar'a özel talimatlar verecek değildi ve Pwent'i de bu toplantıya dahil etme zahmetine girmedi. Zira dövüş başladığı zaman savaş öncüsünün kendine has vahşi ve disiplinsiz yöntemiyle kaptırıp gideceğini biliyordu. Cattibrie ile Wulfgar da Pwent'in oynayacağı rolü farketmişlerdi. Fakat Drow elfleri gibi hünerli ve kusursuz düşmanlara karşı biraz karmaşanın oldukça iyi birşey olabileceğini anladıklarından dolayı ikisi de bundan pek şikayet etmedi.</p>

      <p class="calibre2">Meşaleyi söndürmediler, hatta bir tane daha yaktılar ve savaşı kendi lehlerine çevirmeye hazır bir şekilde ihtiyatla ilerlediler.</p>

      <p class="calibre2">Meşale ışığı mağarayı aydınlattığında ok gibi fırlayan kara bir siluet hızla yanlarından geçti ve karanlığın içine dalıp kayboldu. Guenhwyvar önce sağ tarafa gitti. Sonra mağaranın merkezine, yani sola doğru manevra yaptı ve yeniden sağa kırarak arka taraftaki duvara doğru koştu.</p>

      <p class="calibre2">İleriden bir yerden ateşlenen arbalet sesleri duyuldu ve onun ardından taş zemine çarpıp seken okların sesi geldi. Oklar kenara çekilip kaçan ve zıplayıp duran panterden bir adım geriye düşüyordu.</p>

      <p class="calibre2">Guenhwyvar son anda yine yön değiştirdi, yukarı zıplarken yan döndü ve tekrar yere inmeden önce panterin patileri dik duvarda birkaç adım attı. Kedinin hedefi, yani sağ tarafta duran yüksek çıkıntı şimdi görünür olmuştu. Guenhwyvar depara kalktı ve korkusuzca çıkıntıya doğru koştu.</p>

      <p class="calibre2">Son hızla koşmakta olan ve gidişata bakılırsa duvara çarpmak üzere ilerleyen panterin kasları çıkıntının tam altına geldiğinde hafif bir değişiklik sergiledi ve Guenhwyvar neredeyse dimdik bir şekilde yön değiştirdi. Panter altı metre yüksekteki çıkıntıya doğru hızla ilerlerken sanki duvarın üzerine koşuyormuş gibi görünüyordu.</p>

      <p class="calibre2">Çıkıntının üzerinde bulunan üç kara elf bu inanılmaz manevrayı kediden hiç beklemiyordu. İki tanesi arbalet yaylarıyla Guenhwyvar'ın üzerine ateş ettikten sonra tünele doğru geri kaçtı; kedinin zıpladığı yerin tam karşısında bulunacak kadar bahtsız olan üçüncü Drow ise, panter üzerine bindiği zaman sadece kollarını havaya kaldırmayı başarabildi.</p>

      <p class="calibre2">Meşaleler mağaranın içine fırlatıldı ve savaş meydanı aydınlatıldı. Bunun ardından, başı çeken Bruenor'un hücumu başladı. Cücenin sağ kanadından Wulfgar, sol tarafından da Thibbledorf Pwent odaya daldı. Cattibrie, onların arkasından sessizce mağaranın içine girdi, Guenhwyvar'ın izlediği yönü takip ederek yan tarafa doğru süzüldü. Yayı elinde hazırdı.</p>

      <p class="calibre2">Görünmeyen kara elflerin arbalet yayları yeniden 'klik' etti ve öndeki yol arkadaşlarının hepsi vuruldu. Wulfgar, bacağından içeri sızan zehiri farketti ama Pwent'in kuvvetli iksiri zehirin uyku veren etkisine karşı çıktığında bacağının karıncalanıp yandığını hissetti. Meşalelerden birisinin üzerine bir karanlık büyüsü çöktü ve ışığını söndürdü, ancak bunun için hazır bekleyen Wulfgar, üçüncü bir meşale yaktı ve onu odanın bir kenarına savurdu.</p>

      <p class="calibre2">Pwent sol taraftaki tünelde bir düşman Drow farketti ve tahmin edilebileceği gibi attığı her adımla kükreyerek o tarafa doğru hücuma geçti.</p>

      <p class="calibre2">Bruenor ile Wulfgar yavaşladılar ve odanın öbür tarafına, yani karşı taraftaki en geniş tünel girişlerine doğru yönlerini korudular. Barbar oldukça ileride ve tünellerin tepesinde olan yükseltinin üzerinde bir Drowun gözlerinin parıltısını yakaladı. Durdu, gerindi ve tanrısının ismini haykırarak savaş çekicini fırlattı. Aegis-fang alçaktan giderek çıkıntı tabakasının kenarına çarptı ve kayayı kırıp çökertti. Bir kara elf uzun çıkıntının üzerindeki başka bir noktaya sıçradı; diğeri ise bacakları incindiği için tökezledi ve duvarın yarısı yıkıldıktan sonra kenara zar zor tutunabildi.</p>

      <p class="calibre2">Wulfgar çekici fırlattığı yöne doğru gitmedi. Başka bir can yakıcı ok daha yedi ve ileri gitmek yerine yana, sağ taraftaki duvarın üzerindeki tünele doğru koşturdu. O tünelin içinde iki tane kara elf gizlenmiş bekliyordu.</p>

      <p class="calibre2">Yakın dövüşe girmeye can atan Bruenor, barbarın hemen ardından dönerek tünele daldı. Fakat daha dönüşünü tamamlamadan önce kafasını çevirip baktığında karşı tünelden dışarı sekiz bacaklı bir canavarın çıktığını ve onun arkasından da başka karanlık siluetlerin geldiğini gördü.</p>

      <p class="calibre2">Şimdi dostları ile birlikte kendilerini savaşa kaptırmış oldukları için olasılıkları hiç düşünmeden neşeyle dolan haşin cüce tekrar yön değiştirdi ve geldiği tarafa doğru geri döndü. Sayıları ne kadar fazla olursa olsun düşmanlarıyla dosdoğru yüzleşmeye kararlıydı.</p>

      <p class="calibre2">Cattibrie, ilk atışını kontrol edebilmek için bütün disiplinini sonuna kadar kullandı. Ne Pwent'in takip ettiği düşmanlara, ne de Guenhwyvar'ın hücum ettiği çıkıntıdakilere iyi bir açıyla nişan alamamıştı. Ayrıca kırık çıkıntının kenarına tutunmuş bir şekilde çaresizce duran Drowu şişleme zahmetine girmenin de -henüz- gereksiz olduğunu düşündü. Bruenor ondan ilk atışının, yani düşmanları tarafından farkedilmeden önce yapacağı son atışının iyi bir işe yaramasını istemişti.</p>

      <p class="calibre2">Savaşmaya hevesli olan genç kadın. Bruenor ile Wulfgar'ın ayrılışlarını izledi ve aradığı fırsatı buldu. Arka duvarın üzerinde hızla koşan yol arkadaşlarının neredeyse tam ortasında duran bir metrelik çapraz çıkıntının arkasına sinmiş olan bir Drow elinde arbalet yayıyla ileri doğru uzandı. Kara elf ateş etti, sonra gümüş kuyruklu bir ok hızla yanından geçip duvara çarptığında ve üzerinden dumanlar tüten bir delik açtığında şaşırarak geri çekildi.</p>

      <p class="calibre2">Cattibrie bir saniye sonra ikinci okunu da fırlattı. Taşın arkasına tamamen gizlenmiş olan kara elfı artık göremiyordu, ancak dro-wun sığındığı siperin pek kalın olduğunu sanmıyordu.</p>

      <p class="calibre2">Ok çıkıntı diliminin kenarından, yani duvara çarptığı yerden içeri elli santim saplandı. Kaya kırılıp ikiye bölünürken keskin bir çatırtı duyuldu. Onun ardından ok ölen Drowun kafatasma gömüldüğünde bir inilti geldi.</p>

      <p class="calibre2">Yüksek çıkıntıda yerde yatmakta olan kara elf debelenip tekmeler attı, küçük kalkanını üzerinde tuttu ve bir şekilde diğer eliyle hançerini çekmeyi başardı. Kaliteli örgü zırhı Guenhwyvar'ın deşip duran pençelerini bir nebze önlüyor, gitgide artan yaralarını ciddi olsa bile ölümcül bir hale gelmekten kurtarıyordu.</p>

      <p class="calibre2">Hançerini panterin böğrüne saplamayı başardı ancak silah böyle bir düşmana karşı küçük kalıyor sadece kediyi daha da hiddetlendirmeye yarıyordu. Küçük kalkanı tutan kolu omuzunu çıkartacak bir güçle kafasının üzerine doğru geri savruldu. Kendisini savunmak için kalkanı geri getirmeye çalıştı, ama kolu zihninin çılgınlar gibi yağdırdığı emirlere cevap vermiyordu. Diğer elini debelenerek kocaman kedi patisinin önüne koydu, ama bu da beyhude bir savunmaydı.</p>

      <p class="calibre2">Guenhwyvar'ın pençeleri hemen alnının üzerinde kafa derisine bir kanca gibi battı. Drow düşmanını çabucak öldürebilmek için dua ederek hançerini yeniden sapladı.</p>

      <p class="calibre2">Panterin pençeleri Drowun yüzünü baştan aşağı yarıverdi.</p>

      <p class="calibre2">Dar çıkıntının sonundaki tünelden yine arbalet yaylan 'klik' etti. Hiç yaralanmamış olan panter kurbanının üzerinden kalktı ve diğerlerinin peşinden hızla koştu.</p>

      <p class="calibre2">İki kara elf kediyle kendi aralarına karanlık küreleri yerleştirdi ve arkalarını dönüp tabanları yağladılar.</p>

      <p class="calibre2">Eğer tekrar dönüp baksalardı dövüşe yeniden katılabilirlerdi. Zira Guenhwyvar takibini devam ettiremedi. Hançer ve ok yaraları içine işleyen uyku zehiri ve bu düzlemde kalabilme süresinin bitmiş olması sebebiyle Guenhwyvar'ın enerjisi tükenmişti. Kedi ayrılmak istemiyor, arkadaşlarının yanında savaşabilmek ve kayıp sahibini arayabilmek için burada kalmayı diliyordu.</p>

      <p class="calibre2">Fakat heykelciğin büyüsü bu isteklere cevap veremezdi. Karanlık alanda birkaç adım atan Guenhwyvar durdu, sallantıdaki dengesini bile zar zor sağlayabiliyordu. Panterin vücudu çözülüp gri bir duman halini aldı. Düzlemler arası tünel açıldı ve onu davet etti.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Mağaradan dışarı çıkmadan önce yine vuruldu. Ama minik ok en vahşi savaş öncüsünün buruşmuş yüzüne bir gülümseme getirmekten başka işe yaramadı. Hızla koşarken önünü bir karanlık küresi kesti ama o kükreyerek kürenin içine daldı ve öteki tarafta kıvrımlı koridor duvarına bütün gücüyle çarptığında bile yüzündeki gülümseme kaybolmadı.</p>

      <p class="calibre2">Vahşi Pwent'in ilerleyişini seyreden hayretler içindeki kara elf hızla dönüp ok gibi fırladı ve tünel boyunca koştuktan sonra keskin bir virajı aldı. Pwent de hemen ardından geldi. Zırhı viyaklıyor ve kalın dudaklarından damlayan salyalar gür, kara sakalından aşağı süzülüyordu.</p>

      <p class="calibre2">"Ahmak!" diye haykırdı. Kendisine bir pusu kurulmasını bekliyordu ve kaçan Drowun hemen ardından köşeyi dönerken öne doğru eğildi.</p>

      <p class="calibre2">Pwent'in miğfer sivrisi kara elfin kılıç darbesini önledi ve düşmanının ön kolunu şişledi. Savaş öncüsü yavaşlamak yerine havaya sıçradı, dosdoğru yere çakılırken düşmanının göğsüne kendi vücudunu bastırdı ve Drowu altında kalacak şekilde yere devirdi.</p>

      <p class="calibre2">Kolçağındaki çiviler kara elfin kasıklarına ve yüzüne saplandı; cüce çılgınlar gibi düşmanını sarsmaya başladığında Pwent'in tırtıklı zırhı Drowun kaliteli örgü zırhını yukarı sıyırdı. Savaş öncüsünün yaptığı her hareketle birlikte Drowun şişlenmiş olan koluna dalgalar halinde içini kavuran bir acı yayılıyordu.</p>

      <p class="calibre2">Bruenor, kafasına aşırı derecede geniş siperlikli ve kuş tüylü bir şapka takmış olan zarif bir Drow suretinin tünel girişinde dolaştığını gördü. Sonra canavarımsı dridenn arkasından meşale ışığında parlayarak havada uçuşan nesneler farketti ve Bruenor savunmacı bir şekilde kalkanını yukarı kaldırdı. Bir hançer metale çarpıp çınladı, sonra ikincisi ve onun ardından üçüncüsü geldi. Dördüncü hançer alçaktan uçup cücenin inciğini sıyırdı; beşincisi ise Bruenor öne doğru eğildiği sırada kalkanın üzerinden geçti ve cücenin alnının üzerini, tek boynuzlu miğferinin altında kalan yeri çentti.</p>

      <p class="calibre2">Ama Bruenor'u, ne küçük yaralar ne de baltalarını sallayan ve sekiz bacağı ile yerde tepinip tıkırdayan dridenn görüntüsü durdurabilirdi. Cüce sertçe saldırdı, kalkanına bir darbe yedi ve driderın aşağı doğru inen ikinci baltasına şiddetle vurarak karşılık verdi. Rakibinden çok daha küçük olan Bruenor alçaktan çalıştı. Baltasıyla driderın iskeletimsi bir kalkanla kaplı olan bacaklarına sert darbeler indirdi. Bu sırada cüce, çılgına dönmüş bir şekilde hareket ediyor ve şimdiye kadar yapılmış en iyi kalkanlardan biri olan kendi kalkanını yukarıda tutarak Drow büyüsüyle tılsımlanmış, acımasız keskinlikteki baltanın darbelerini ardarda savuşturuyordu.</p>

      <p class="calibre2">Bruenor'un baltası iki bacağın arasında kalan yere daldı ve driderın etli butlu vücuduna saplanmaya başladı. Fakat cücenin gülümsemesi kısa ömürlü oldu. Zira driderın cevabı; daha cücenin baltası gerçek bir hasar veremeden önce şiddetle kalkana vurmak, onu Bruenor'un kolunun üzerine ters çevirmek ve bir ayağını kaldırıp cücenin göbeğine sert bir tekme indirmek oldu.</p>

      <p class="calibre2">Bruenor nefesi kesilmiş, kolu sızlar bir halde geri çekildi. Driderın arkasındaki koridordan yine bir hançer atışı serisi geldi ve Bruenor'un dengesini bozdu. Kalkanını kaldırıp da son dört hançeri durdurmayı zar zor başarabildi. Kafasını eğip kat kat zırhının önüne saplanmış olan ilk hançere baktı. Hançerin uç kısmının arkasından kan süzüldüğünü gördü ve ölümü kılpayı atlatmış olduğunu anladı.</p>

      <p class="calibre2">Bu oyalanmanın ona pahalıya patlayacağını da anladı. Zira o anda yakın dövüş için hazırlıklı değildi ve drider da tepesine binmek üzereydi.</p>

      <p class="calibre2">Wulfgar'ın uçan savaş çekici koridora doğru başı çekti. Kük-reyen barbarın yaptığı tek bir atış bile kendisine saplanan arbalet oklarından kat kat büyük bir hasar verdi. Girişin tepesinde asılı duran sarkıt dişlere nişan almıştı. Kudretli çekici ise işini mükemmel bir şekilde yaparak tavanda asılı duran kayaların birkaçını yerinden koparttı.</p>

      <p class="calibre2">Kara elflerden birisi geriye doğru yıkıldı— Wulfgar düşen kayanın onu ezip ezmediğini kestiremedi. Diğeri ise hızla öne doğru atılıp kılıcıyla hançerini çekti ve silahsız barbarın hücumuyla yüzleşmek için mağaraya girdi.</p>

      <p class="calibre2">Wulfgar, hızla savrulan kılıç ve hançerden kurtulmak için kenara çekildi, yana doğru zıpladı ve ihtiyacı olan şu birkaç saniye içinde tehlikeli ve hızlı rakibini meşgul edebilmek için her yola baş vurarak tekmeleyip yumruk attı.</p>

      <p class="calibre2">Aegis-fang'in büyüsünü bilmeyen Drow doğru zamanı kolladı ve bariz bir şekilde kudretli olan insana karşı acele edip de işini şansa bırakmadı. Önce kılıç, sonra hançer ve tekrar hançer hamlelerinden oluşan ölçülü bir saldırı kombinasyonu sergiledi ve savurduğu son darbe barbarın kalçasını acı vererek kesti.</p>

      <p class="calibre2">Drow şeytanca gülümsedi.</p>

      <p class="calibre2">Aegis-fang, Wulfgar'ın beklemekte olan ellerinde belirdi.</p>

      <p class="calibre2">Savaş çekicinin sapını tek eliyle aşağıdan tutan Wulfgar, silahı akıcı ve dairesel bir hareketle yana doğru savurdu. Drow, bu silahın hızını dikkatle ölçüp tarttı— Wulfgar da Drowun yaptığı bu incelemeye dikkatle değer biçti.</p>

      <p class="calibre2">Hançer savrulan çekicin hemen ardından hızla saplandı. Wulfgar'ın diğer eli çekicin kafasının hemen altına bir tokat atıp aniden silahın yönünü değiştirdi ve dro\vun saldırısını savuşturdu.</p>

      <p class="calibre2">Drow hızlıydı. Hançer tutan eli kenara savuşturulmuş olsa bile kılıcını Wulfgar'ın omuzuna doğru dik bir açıyla indirdi. Ağır çekicin savruluş yönünü durdurup silahı tekrar önüne kaldırırken Wulfgar'ın iri ön kolu baskıdan dolayı gerildi. Serbest eliyle Aegis-fang'in sapını ortasından yakaladı ve çapraz bir şekilde yukarı kaldırdı. Savaş çekicinin sert kafası kılıçla çarpıştı ve kılıcı zarar veremeden kenara savurdu.</p>

      <p class="calibre2">Bu savuşturma hamlesi sonucunda Drowun bir eli alçakta ve uzakta, diğeri ise yüksekte ve uzakta kalmıştı. Ayrıca Wulfgar da rakibinin karşısında mükemmel bir dengede ve Aegis-fang'i iki eliyle kavramış bir şekilde duruyordu. Kara elf iki yana savrulmuş olan hançer ve kılıcını geri toparlayamadan önce Wulfgar darbeyi indirdi. Çekiç Drowun omuzunun altını ezdi ve öteki tarafta kalan kalçasına doğru yoluna devam etti. Drow darbeden sonra sanki zihni bu inanılmaz vuruşu çabucak algılayamamış gibi çekildi ve istenç dışı bir hareketle geri sıçrayıp duvara çarptı.</p>

      <p class="calibre2">Bir bacağı kırılan ve bir akciğeri ezilmiş olan Drow, kılıcını cılız bir savunmayla yüzünün önüne doğru diklemesine kaldırdı. Silahın sapını aşağıdan iki elle tutan Wulfgar çekici geriye doğru kaldırdı ve bütün gücüyle hedefe indirdi. Çekiç kılıcı kırarak Drowun yüzüne isabet etti. İç kaldıran bir çatlama sesiyle birlikte duvarın aman vermez taşı ve Aegis-fang'in aman vermez metali arasında sıkışıp kalan Drowun kafatası paramparça oldu.</p>

      <p class="calibre2">Gözleri kör eden gümüş kuyruklu bir ok, driderın saldırısını durdurdu ve Bruenor Battlehammer'ın hayatını kurtardı. Fakat ok dridera isabet etmek yerine yukarı yükseldi ve Wulfgar'ın çökerttiği çıkıntıya geri çıkmak üzere olan yaralı Drowu taş duvara çiviledi.</p>

      <p class="calibre2">Bruenor'un bütün ihtiyaç duyduğu da düşmanının dikkatinin dağılması, yani hançerlere bakarken kaybettiği zamanı geri kazanmaktı. Yine şiddetle saldıran cüce, bol çentikli baltasıyla driderın en yakındaki bacağını kesti ve kalkanını ise şimdi dengesiz bir şekilde savrulmakta olan balta darbelerini engellemek için yukarı kaldırdı. Cüce, koridordaki düşmanlara karşı kendisine siper olması için driderın şişkin vücudunu kullanmak üzere dosdoğru yaratığın altına girdi. Düşmanı, çok sayıdaki bacaklarını cüceyi savuşturmak için yerleştiremeden önce, Bruenor onu bir boğa gibi boynuzlayarak geri fırlattı.</p>

      <p class="calibre2">Cattibrie'ın bir başka oku, cücenin yanından hızla geçti ve taş duvara çarpıp sektiğinde etrafa kıvılcımlar saçtı.</p>

      <p class="calibre2">Bruenor'un yüzünde kocaman bir sırıtış belirdi. Kendisine</p>

      <p class="calibre2">Cattibrie gibi becerikli bir dost ve müttefik bahşettikleri için tanrılara minnettardı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">İlk iki ok Vierna'yı küplere bindirdi; fakat koridor boyunca uçup gelen üçüncü ok neredeyse kafasında patlayacaktı. Jarlaxle, mağara girişinin yanında durduğu yerden ayrıldı ve koşturarak kadının yanına geldi.</p>

      <p class="calibre2">"Zorlu çıktılar," diye itiraf etti paralı asker. "Mağarada askerlerim öldü."</p>

      <p class="calibre2">Vierna ileri doğru koşturdu ve mutasyon geçirmiş kardeşiyle dövüşmekte olan cüceye odaklandı. Bmenor'un kendisini driderın ağzından duyması için büyü kullandı ve "Drizzt Do'Urden nerede?" diyerek cevap istedi.</p>

      <p class="calibre2">"Bana saldırıyorsun, bir de konuşmak mı istiyorsun?" diye uludu cüce, sözünü bitirirken bir balta darbesi suretinde gelen bir ünlem koyarak. Dinin'in bacaklarından birisi kopup yere düştü. Cüce boğa gibi saldırmaya devam etti ve dengesi bozulan driderın birkaç adım daha gerilemesini sağladı.</p>

      <p class="calibre2">Vierna tam yapmaya niyetlendiği büyüye başlamıştı ki Jarlaxle onu tuttuğu gibi yere doğru çekti. Kadının paralı askere içgüdüsel olarak duyduğu hiddet, bir kuyruklu okun daha hızla gelmesiyle kayboldu. Bu seferki ok rahibenin az önce durduğu yerin tam arkasındaki duvarda teiniz bir delik açmıştı da.</p>

      <p class="calibre2">Vierna, Entreri'nin bu grup hakkında yaptığı uyanları hatırladı, ayrıca savaş Drowların aleyhine dönmeye devam ederken o uyarılar konusundaki kanıt da gözlerinin önündeydi. Hiddetten titriyordu ve mağlup olmanın ona nelere ınalolacağını kara kara düşünürken anlaşılmaz bir şekilde hırladı. Düşüncelerini kendi içine odakladı, karanlık tanrıçasına doğru giden inanç yolunu takip etti ve Lloth'a yardım yakarışında bulundu.</p>

      <p class="calibre2">"Vierna!" diye seslendi Jarlaxle, uzak bir yerden.</p>

      <p class="calibre2">Lloth onun mağlup olmasına izin veremezdi. Vierna'nın kurbanını ona sunabilmesi için bu beklenmedik sorun karşısında tanrıçanın ona yardım etmesi gerekliydi.</p>

      <p class="calibre2">"Vierna!" Rahibe, paralı askerin ve kendisini kaldırmak için Jarlaxle'a yardım eden ikinci bir Drowun ellerini üzerinde hissetti.</p>

      <p class="calibre2">"Wishya!" diye istençdışı bir şekilde haykırdı. Sonra sakinleşti, Lloth'un onun çağrısına kulak verdiğini biliyordu.</p>

      <p class="calibre2">Jarlaxle ile diğer Drow, Vierna'nın büyü patlamasının gücüyle birlikte geriye doğru uçup tünel duvarlarına çarptıktan sonra ikisi de kadına kaygıyla baktılar.</p>

      <p class="calibre2">Vierna ona kendisini koridorun öteki tarafına, yani tehlikeden uzağa doğru takip etmesini söylediğinde paralı askerin yüzünde bir rahatlama ifadesi belirdi.</p>

      <p class="calibre2">"Burada başladığımız şeyi bitirmemize Lloth yardım edecek," diye açıkladı rahibe.</p>

      <p class="calibre2">Cattibrie, işini sağlama almak için koridora bir ok daha fırlattıktan sonra kendisine daha belirgin bir hedef arayarak etrafına bakındı. Bruenor ile canavarımsı drider arasındaki savaşı izleyip tarttı. Ama aralarındaki vahşi arbedeyi hesaba katarak şişkin canavara yapacağı her türlü atışın oldukça riskli olacağını biliyordu.</p>

      <p class="calibre2">Wulfgar, görünüşe göre kendi savaşını kontrol altına almıştı. Bir Drow ayaklarının dibinde ölü yatıyordu. Barbar ise çöken koridor duvarının taş yığınları arasına bakmıyor, mağaraya geri girmeyen düşmanını arıyordu. Pwent ortalıklarda yoktu.</p>

      <p class="calibre2">Cattibrie kafasını kaldırıp, Bruenor ile driderın tepesindeki kırık çıkıntıya ve duvara asılı kalmış olan Drowa baktı. Sonra, Guenhwyvar'ın ortalıktan kaybolduğu diğer çıkıntıya başını çevirdi. Genç kadın, o çıkıntının altındaki küçük bir oyukta garip birşeyler olduğunu gördü: tıpkı panterin bu dünyaya gelişinde beliren dumana benzer bir sis bulutu vardı. Sis bulutu renk değiştirip turuncu oldu, sanki havada dönen alev topları gibiydi.</p>

      <p class="calibre2">Cattibrie, bir araya toplanan ezici, şeytani bir varlık hissetti ve yayını kaldırıp nişan aldı. Sırtındaki bütün tüyler ürperiverdi; birşeyler onu izliyordu.</p>

      <p class="calibre2">Cattibrie. Kalp Avcısı'nı yere attı ve kılıcını kınından hızla çekerek arkasını döndü. Dönüşünü ucu ucuna tamamladı ve tavandan levitasyonla sessizce aşağı süzülüp gelen bir Drowun kılıcını kenara savuşturdu.</p>

      <p class="calibre2">Wulfgar da duman bulutunu farketti ve bu konuyla ilgilenmesi, bu yaratığın vücudu ortaya çıktığı anda saldırmaya hazır olması gerektiğini anladı. Fakat Cattibrie'ın aniden yükselen haykırışını duymazdan gelemedi. Kafasını çevirip baktığında kızın zorlandığını ve kısa kılıcını düşmanını kontrol altında tutabilmek için çılgınlar gibi savururken neredeyse yere oturacak kadar eğilmiş olduğunu gördü.</p>

      <p class="calibre2">Genç kadın ve ona saldıran Drowun belli bir mesafe ötesindeki gölgeler arasında başka bir karanlık siluet daha bu dünyaya doğru gelmeye başladı.</p>

      <p class="calibre2">Paramparça olmuş düşmanının sıcak kanı Thiblledorf Pwent'in sakalındaki salyalarla karışmıştı. Drow debelenmeyi kesmişti ama öldürmekten haz duyan Pwent durmamıştı.</p>

      <p class="calibre2">Bir arbalet oku kulağını deldi. Cüce kafasını kaldırdı ve kük-redi. Saplanmış olan miğfer sivrisi ölü Drowun kolunu tuhaf bir şekilde yukarı yükseltti. Karşısında başka bir düşman vardı ve kendisine yaklaşıyordu.</p>

      <p class="calibre2">Savaş öncüsü ayağa fırladı. Kafasını sağa sola savurdu ve kara derisi yırtılıp miğfer sivrisini serbest bırakana kadar Drowu ileri geri salladı.</p>

      <p class="calibre2">Yaklaşan kara elf, bu tüyler ürpertici sahneyi hazmedebilmek için duraksadı. Tekrar ilerlemeye başladığında -ki aksi yöne doğru geri kaçıyordu- boyun eğmez Pwent kükreyerek hücuma geçti.</p>

      <p class="calibre2">Drow, tıknaz cücenin çılgınlar gibi koşması, yani bu düşman ile arayı kolayca açamayışı karşısında hayrete düştü. Zaten pek uzağa kaçmayacaktı. Bu tehlikeli yaratığı ana savaşın yaşandığı yerden uzakta tutmayı tercih ediyordu.</p>

      <p class="calibre2">Kara elf on adım önden koşarken birkaç dolambaçlı koridor aştılar. Drow sıçrayıp yere konduğunda ve elinde kılıcı, yüzünde gülümsemesi ile hızla döndüğünde zarif adımları neredeyse hiç bozulmamış gibiydi.</p>

      <p class="calibre2">Pwent hiç yavaşlamadı. Sadece miğfer sivrisini kılıcın önüne koymak için kafasını eğdi. Gözleri yere bakar bir halde hücum eden savaş öncüsü, Drowun kolayca sıçrayıp yana kaçtığını ve kendisi için kurulan tuzağı bir çukurun kenarından hızla aşağı uçarken, yani çok geç anladı.</p>

      <p class="calibre2">Savaş öncüsü hoplayıp sıçrayarak, zırhının sivrileri taşa sürtündükçe kıvılcımlar saçarak aşağı yuvarlandı. Belli bir mesafe aşağıdaki bir dikit sütunun yuvarlak tepesine çarpıp bir kaburgasını çatlattı, dikitin üstünden sekti ve daha aşağı seviyedeki bir mağaranın zeminine sırt üstü yapıştı.</p>

      <p class="calibre2">Düşmanının kurnazlığını takdir ederek ve tavanın -tonlarca sert kayanın- garip bir şekilde dönüp duruşunu hayretle izleyerek orada bir süre öylece yattı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Kılıç konusunda acemi olmayan Cattibrie, kılıcını fevkalade bir şekilde savuruyor ve düşmanıyla eşit bir konuma gelebilmek için Drizzt Do'Urden'in kendisine göstermiş olduğu bütün savunma hamlelerini gerçekleştiriyordu. Drowun ilk başta elde ettiği avantajın kaybolmakta olduğundan emindi, kısa süre içinde ayakları üzerinde doğrulup düşmanıyla eşit bir şekilde karşılaşabileceği konusunda kendisine güveniyordu.</p>

      <p class="calibre2">Sonra bir anda, karşısında savaşacak düşman kalmamıştı.</p>

      <p class="calibre2">Aegis-fang, rüzgarıyla Cattibrie'in gür saçlarını havalandırarak hızla kızın yanından geçti ve şaşkına dönen kara elfe bütün gücüyle çarpıp onu yere yığdı.</p>

      <p class="calibre2">Cattibrie hızla döndü ve ilk başta duyduğu bütün minnet duygulan Wulfgar'ın korumacı tavrını farkedince yok oldu. O sırada barbarın yanındaki duman bulutu bir şekil almaya başladı ve feci bir aşağı düzlem sakinin, Cattibrie'in dövüştüğü kara elften bile daha tehlikeli bir düşmanın madde bedenine büründü.</p>

      <p class="calibre2">Wulfgar kendisini tehlikeye atma pahasına onun yardımına koşmuş ve kızın güvenliğini kendisininkinden önce tutmuştu.</p>

      <p class="calibre2">Az önce içinde bulunduğu durumu kontrol altına alabileceğinden emin olan Cattibrie'a, bu davranış fedakarlıktan çok ahmaklık gibi geliyordu.</p>

      <p class="calibre2">Cattibrie yayına doğru uzandı— yayını almak zorundaydı.</p>

      <p class="calibre2">Fakat daha ellerini silahına atamadan önce, yochlol tamamen bu dünyaya giriş yaptı. Biçimsiz olan bu yaratık, yan yarıya erimiş bir balmumu yığınını andırıyordu. Yan taraflarından sekiz tane dokungaç uzanıyor ve tam ortasında ise üzerinde sıra sıra keskin dişler olan geniş bir ağız bulunuyordu.</p>

      <p class="calibre2">Cattibrie, Wulfgar'a seslenemeden önce kendi arkasında bir tehlike olduğunu sezdi. Elinde yayıyla hızla döndü ve kafasını kaldırıp düşmanına, ona doğru hızla inmekte olan bir Drow kılıcına baktı.</p>

      <p class="calibre2">Cattibrie daha önce davrandı. Ok, Drowun yere ulaşmasına birkaç santim kala hedefe saplandı, kara elfi yarıp geçerek tavana doğru uçtu ve aşağıya bir kıvılcım yağmuru döküldü. Drow yere geri indiğinde hâlâ ayakta duruyor ve kılıcını tutuyordu. Yüz ifadesine bakılınca, az önce ne yaşandığından pek emin olmadığı anlaşılıyordu.</p>

      <p class="calibre2">Cattibrie, yayını bir sopa gibi tuttu ve rakibinin üzerine çullandı. Cattibrie, Drowun zihni ölmüş olduğu gerçeğini anlayıncaya kadar şiddetle saldırmaya devam etti.</p>

      <p class="calibre2">Kafasını çevirip baktığında, yochlolun dokungaçlarından önce biriyle, sonra bir diğeriyle Wulfgar'ı kavradığını gördü. Barbarın o inanılmaz kuvveti bile onu kendisini bekleyen büyük ağızdan kurtaramayacaktı.</p>
    </div>

    <div class="s">
      <p class="calibre2">* * *</p>
    </div>

    <div class="s1">
      <p class="calibre2">Bruenor boğa gibi toslamaya ve Dinin'i geriye doğru püskürtmeye devam ederken, driderın kara göğüs kısmından başka birşey' göremiyordu. Havada uçuşan kılıçların sesinden, metalin metale vurma tangırtısından ya da hedefe baltasını saplayabildiğinde çıkan kabuk kırılma sesinden başka birşey duyamıyordu.</p>

      <p class="calibre2">Fakat Cattibrie ile Wulfgar'ın, yani evlatlarının başının dertte olduğunu içgüdüsel olarak biliyordu.</p>

      <p class="calibre2">Drider duvara çarptığında, Bruenor'un baltası en sonunda geri çekilen yaratığa tam güçle saplandı. Bir örümcek ayağı daha kopup yere düştü; Bruenor ayaklarını yere sabitledi ve bütün gücüyle ittirerek kendisini bir metre geriye fırlattı.</p>

      <p class="calibre2">İki bacağını kaybetmiş olan Dinin garip bir şekilde büzüştü ve hemen saldırmadı. Düşmanının geri çekildiğine ve ölümünün ertelendiğine memnundu, ama haşin Bruenor tekrar saldırdı. Cücenin saldırısının şiddeti yaralı dridera üstün geldi. Bruenor'un kalkanı ilk baltayı önledi; onun ardından gelen darbeyi, yani normalde onu yere sermesi gereken bir darbeyi de miğferi engelledi.</p>

      <p class="calibre2">Cücenin çok çentikli baltası dosdoğru savruldu, sert iskeletimsi zırha battı ve şişmiş driderın göbek kısmına tırtıklı bir kesik attı.</p>

      <p class="calibre2">Driderin vücudundan sıcak sıvılar fışkırdı. Sıvılar driderın bacaklarından ve Bruenor'un piston gibi çalışan kollarından aşağı süzüldü.</p>

      <p class="calibre2">Bruenor gözü dönmüş bir şekilde devam etti. Baltasıyla driderın en öndeki bacaklarının arasında kalan oyuğa aralıksız olarak, tekrar tekrar vurdu. İskeletimsi zırh yol verip deriyi açıkta bıraktı; deri ise yarılıp daha fazla sıvının akmasını sağladı.</p>

      <p class="calibre2">Bruenor'un baltası bir kez daha sertçe indi, ama silah tutan kolunun omuzuna bir darbe yedi. Driderın durduğu yanlış açı, darbenin gücünün çoğunu çalıp götürdü ve balta da Bruenor'un kaliteli mithril zırhım aşamadı. Ama Bruenor vücuduna yayılan sıcak bir acı spazmı hissetti.</p>

      <p class="calibre2">Zihni ona, Cattibrie ile Wulfgar'ın kendisine ihtiyaç duyduğunu haykırıp duruyordu!</p>

      <p class="calibre2">Yüzünü buruşturup acıya direnen Bruenor, yukarı doğru ters bir şekilde baltasını savurdu ve silahın düz kısmı driderın dirseğini parçaladı. Yaratık uludu, Bruenor ise baltasını yeniden kaldırıp diğer yöne doğru savurarak driderın koltukaltına sapladı ve yaratığın kolunu vücudundan ayırdı.</p>

      <p class="calibre2">Cattibrie ile Wulfgar'ın ona ihtiyacı vardı!</p>

      <p class="calibre2">Driderın uzun kolu, ikinci baltasını cücenin kalkanın etrafından dolaştırmasını sağladı ve silahın keskin yerinin dip kısmı Bruenor'un kolunun arkasına bir kesik attı. Bruenor kalkanını vücuduna yaklaştırdı ve canavara tekrar omuz atarak onu duvara yapıştırdı. Geri zıpladı, baltasını canavarın açıkta kalan yan tarafına sertçe indirdi ve bir kez daha omuz attı.</p>

      <p class="calibre2">Cüce geri sıçradı, balta ileri savruldu ve Bruenor'un tıknaz bacakları tekrar gerilip onu ileri doğru fırlattı. Bu sefer, Bruenor driderın öteki baltasının da yere düştüğünü duydu ve bir kez daha geri sıçradığında orada kalıp baltasıyla çılgınlar gibi kesip biçti. Derisini yarıp deşerek ve kaburgalarını kırarak driderı alaşağı etti.</p>

      <p class="calibre2">Bruenor arkasını döndü, Cattibrie'ın içinde bulunduğu durumu kontrol altında tuttuğunu gördü ve Wulfgar'a doğru bir adım attı.</p>

      <p class="calibre2">Cüceye enerji dalgaları çarptı, ayaklarını yerden kesti ve havada dört metre uçup duvara çarpmasını sağladı.</p>

      <p class="calibre2">Yerden sıçrayarak kalktı ve yön değiştirip koşmaya başladı. Uzaktaki tünelin girişinde doğru hücum ederken ağzından hiddet dolu tek bir nota yükseldi. Bu sırada birkaç Drow onu tünelin iç kısımlarından izlemekteydi.</p>

      <p class="calibre2">'Wishya!" diye bir haykırış daha geldi ve Bruenor bir anda kendisini geriye doğru uçarken buldu.</p>

      <p class="calibre2">"Elinde kaç tane var?" diye kükredi sert cüce, yeni aldığı bu darbenin etkisini silkeleyip duvardan uzaklaşırken.</p>

      <p class="calibre2">Bütün gözler başka yöne çevrildi.</p>

      <p class="calibre2">Cücenin üzerine bir karanlık küresi düşüverdi. Bruenor da üzerinin karanlıkla örtüldüğü için gayet memnundu, zira yediği bu son darbe onun canını itiraf edeceğinden de fazla yakmıştı.</p>

      <p class="calibre2">Vierna, Jarlaxle ve ikisinin korumasıyla tünelin derinliklerine doğru kaçarken dördüncü bir asker de onlara katıldı.</p>

      <p class="calibre2">"Yan tünellerdeki cüce," diye açıkladı yeni gelen Drow. "Çıldırmış, öfkeden kudurmuş. Onu bir çukura düşürdüm ama bunun onu durduracağından şüpheliyim!"</p>

      <p class="calibre2">Vierna cevap vermeye başladı, ama Jarlaxle onun sözünü kesti ve bir yan geçidi işaret etti. Orada başka bir Drow, sessiz el alfabesiyle onlara çılgınlar gibi işaret ediyordu.</p>

      <p class="calibre2">İblis kedi! diye işaret ediyordu uzaktaki Drow. Başka bir siluet onun yanından hızla geçti ve birkaç saniye sonra ardından bir Drow daha geldi. Jarlaxle askerlerinin hareketlerini anladı, bu üç kişinin farklı savaşlardan kurtulup hayatta kaldığını biliyordu. Hem çıkıntıdaki hem de onun altında bulunan yan geçitteki savaşların kaybedildiğini farketti.</p>

      <p class="calibre2">Gitmeliyiz, diye Vierna'ya işaret etti. Bu savaşa devam edebileceğimiz daha avantajlı bir bölge bulalım.</p>

      <p class="calibre2">"Lloth, çağrılarıma cevap verdi!" diye ona hırladı Vierna. "Tanrıçanın bir hizmetkarı geldi!"</p>

      <p class="calibre2">"Gitmek için bir sebep daha," diye yüksek sesle yanıtladı Jarlaxle. "Örümcek Kraliçe'ye güven, biz de kardeşinin peşine düşelim."</p>

      <p class="calibre2">Vierna bu sözleri bir süre düşündükten sonra, deneyimli paralı askeri rahatlatacak bir şekilde başıyla onayladı. Jarlaxle onu çok hızlı bir yürüyüş temposuyla götürdü. Bu sırada kendisi ve Vierna da dahil olmak üzere, hünerli Bregan D'aerthe birliğinden nasıl olup da sadece yedi kişinin hayatta kalabildiğini düşünüp duruyordu.</p>

      <p class="calibre2">Wulfgar'ın kolları, savrulan dokungaçlara çılgınlar gibi vuruyordu; elleri ise kendisini sarmalayan uzantılara kenetlenmiş, onların demir gibi sert kavrayışından kurtulmaya çalışıyordu. Daha fazla dokungaç onu tokat attı ve onu kendileriyle ilgilenmeye zorladı.</p>

      <p class="calibre2">Hızla sarsılarak silkelendi ve yana, kocaman ağza doğru do-kungaçlar tarafından çekildi. Uzantıların attığı tokatların sadece kendisini oyalamak için olduğunu anladı. Sırtına ve kaburgalarına ustura sertliğinde dişler battı, kaslarını yararak geçti ve kemiğe dayandı.</p>

      <p class="calibre2">Yumruğunu savurdu ve yapışkan yochlolun derisini avuçladı, deriyi büktü ve büyük bir parça koparttı. Yaratık buna bir tepki vermedi, kemiği ısırmaya devam etti. Ustura dişleri, kısıp kalmış göğüs kısmını ileri geri kemiriyordu.</p>

      <p class="calibre2">Aegis-fang Wulfgar'ın eline geri döndü, ama yaratığa vura-mayacak kadar kötü bir açıya kadar bükülmüştü. Yine de çekici savurarak sert bir darbe indirdi, ama şeytani yaratığın lastiğe benzer derisi bu darbeyi içine emmiş gibiydi. Aegis-fang ağırlığı yüzünden canavarın teninin derinlerine kadar saplandı.</p>

      <p class="calibre2">Wulfgar, içini kavuran acıya rağmen vücudunu döndürdü ve silahını yine savurdu. Cattibrie'in, ayağının dibinde ölü bir halde yatan ikinci Drowun önünde durduğunu gördü. Wulfgar'ın açıkta kalan kaburgalarının beyaz kemiklerine bakarken kızın yüzü dehşet dolu bir ifadeyle donup kalmıştı.</p>

      <p class="calibre2">Yine de aşkının incinmemiş olduğunu görmek barbarın buruşturduğu yüzüne tatmin dolu bir ifade getirdi.</p>

      <p class="calibre2">Hemen altından gümüş renkli bir ok geldi, Wulfgar'ı şaşırttı ve yochlola saplandı. Barbar yakında kurtulacağını, sevgili Cattibrie'ının, yani küçümseme gafletinde bulunduğu kadının biraz sonra düşmanı öldüreceğini düşündü.</p>

      <p class="calibre2">Bir dokungaç Cattibrie'ın ayak bileklerini kavradı ve onu çekerek yere devirdi. Kızın kafası sertçe taşa çarptı, kıymetli yayı elinden düştü ve yochlol onu kendisine doğru çekmeye başladığında Cattibrie pek direniş sergileyemedi.</p>

      <p class="calibre2">"Hayır!"' diye kükredi Wulfgar ve jölemsi yaratığa beyhude yere üst üste vurdu. Bruenor'a haykırdı ve çok uzaktaki bir karanlık küresinden dışarı sersemlemiş bir halde çıkan cüceyi gözünün ucuyla gördü.</p>

      <p class="calibre2">Yochlolun çenesi acımasızca, çatır çutur ederek kapandı; daha zayıf bir insan o ısırığın gücü altında şimdiye kadar yıkılıp ölmüş olurdu.</p>

      <p class="calibre2">Ama Wulfgar yaratığın kendisini öldürmesine izin veremezdi. Cattibrie ile Bruenor'un başı beladayken bunu yapamazdı.</p>

      <p class="calibre2">Savaş tanrısı Tempus adına yürekten bir şarkı söylemeye başladı. Şarkısını ciğerleri hızla kanla dolarak, yirmi yıldan fazla süredir güçlü bir şekilde atan kalbinden yükselen bir sesle söyledi.</p>

      <p class="calibre2">Şarkı söylerken, vücuduna yayılan acı dalgalarını unuttu; sanki orada onu destekleyen bir tanrının müritlerinden oluşan bir koro varmış gibi şarkısının mağara duvarlarından yankılandığını duydu.</p>

      <p class="calibre2">Şarkı söyledi ve Aegis-fang'i daha da sıkı kavradı.</p>

      <p class="calibre2">Wulfgar saldırdı. Ama yaratığa değil, oyuğun alçak tavanına vuruyordu. Bir yandan şarkı söyleyen Wulfgar tavana üst üste darbeler yağdırdı.</p>

      <p class="calibre2">Ahmak bir yaratık olmayan yochlol acımasızca ısırdı, koca ağzını vahşice sağa sola savurdu. Ama Wulfgar acı duymaktan öteye geçmişti. Aegis-fang yukarı doğru savruldu; ve kaçınılmaz bir şekilde aşağı geri inerken beraberinde büyük bir taş parçası da indirdi.</p>

      <p class="calibre2">Cattibrie kendine gelir gelmez barbarın ne yapmakta olduğunu anladı. Yochlol artık onunla ilgilenmiyor, onu ağzına doğru çekmiyordu ve kız sürünerek yayına yeniden ulaşmayı başarmıştı.</p>

      <p class="calibre2">"Hayır, oğlum!" diye Bruenor'un mağaranın öteki tarafından haykırdığını duydu.</p>
    </div>
  </div>
</body>
</html>
