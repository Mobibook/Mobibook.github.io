<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css"/>
<link href="../../fonts.css" rel="stylesheet" type="text/css"/>
</head>

<body>
  <p>2</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Jean - Pierre adında karar kıldılar. Bu, kimsenin ilgisini çekmeyecek, sıradan bir isimdi. Marsilya'dan da dördü Fransızca, ikisi İngilizce çeşitli kalınlıkta altı kitap geldi. Bunlar baş ve beyin zedelenmeleriyle ilgiliydi. Kitaplarda öğrenilmesi, anlaşılması zor yüzlerce sözcük vardı. Bunlar hasar gören beynin bellek kaybına neden olduğunu açıklıyordu.</p>

  <p>Koyu renk saçlı adam, masa lambasının yetersiz ışığı yüzünden gözlerini ovuşturarak, “Bu işte kesin kurallar yok,” dedi. </p>

  <p>“Geometrik bir bilmeceye benziyor. Bellek kaybı türlü şekillerde ortaya çıkabiliyor. Bunun nedeni fiziksel ya da ruhsal olabiliyor. Veya ikisinin karışımı. Üstelik sürekli ya da geçici olarak görülebiliyor. Belirli hiçbir kural yok.”</p>

  <p>“Kabul.” Washburn karşıdaki koltuğa oturmuş viskisini yudumluyordu. </p>

  <p>“Fakat olanlara biraz yaklaşıyoruz sanırım. Bence sen büyük bir şok geçirdin. Bu, hem fiziksel hem de ruhsaldı.” Doktor üstüne kâğıtlar takılı bir yazı tahtası aldı. </p>

  <p>“Bu, senin buraya getirildiğin günden itibaren olan geçmişin. Kısaca özetleyeyim. Kurşun yaraları, daha önce ruhsal gerilim dolu bir durumda kaldığını açıklıyor. Daha sonra en az dokuz saat suda kalman da bu psikolojik zararı daha kesinleştirmiş. Karanlık, fırtınalı deniz akciğerlerin güçlükle hava alması şoka neden olmuş. Yaşayabilmen için bu şoktan önceki her şeyin silinmesi gerekmiş. Anlıyor musun?”</p>

  <p>“Öyle sanırım. Beyin kendisini korumuş yani.”</p>

  <p>“Beyin değil akıl. Unutma sayesinde akıl bedeni ve kendisini korumuş.” Washburn sayfaları çevirdi. </p>

  <p>“Burada yüzlerce gözlem yar. Verilen ilaçlar, bunların dozları, gösterdiğin tepkiler, kullandığın ve tepki gösterdiğin sözcükler... Bunları normal konuştuğun zaman ve komada sayıklarken kaydettim. Sen türlü zıtlıklarla dolu gibi gözüküyorsun. Daima yüzeyin altında kalan bir şiddeti kontrol eder gibisin. Ayrıca sana ıstırap veren düşüncelerin de var. Bununla birlikte o acının neden olduğu öfkeyi ender olarak açığa vuruyorsun., Fakat bütün bunları inceleyerek senin için en rahat olan şeyi, en iyi yapabildiğin şeyi öğrenmeye başladık, Bu da biraz ürperti verici.”</p>

  <p>“Hangi bakımdan?”</p>

  <p>“Sana bir örnek vereyim.” Doktor kâğıtları bırakarak koltuktan kalktı. Duvara dayalı eski dolabı açarak büyük bir otomatik tabanca çıkardı. Belleğini yitirmiş adam oturduğu yerde vücudunu kastı. Washburn bu tepkinin farkındaydı. </p>

  <p>“Bunu hiç kullanmadım. Nasıl kullanacağımı bildiğimden de emin değilim. Rıhtımda buldum.” Gülümsedi ve birden silahı adama attı. Adam silahı havada yakaladı. Kendinden emin bir tavırla, rahatlıkla ve çabucak kapmıştı tabancayı, </p>

  <p>“Silahı sök.”</p>

  <p>“Ne?”</p>

  <p>“Silahı parçalarına ayır. Şimdi.”</p>

  <p>Adam tabancaya baktı ve sessizlikte parmakları ustalıkla hareket etti. Otuz saniyeden kısa bir süre içinde silahı söktü. Sonra doktora baktı. Washburn, “Ne demek istediğimi anlıyor musun?” diye sordu. </p>

  <p>“Yeteneklerin arasında, silahlar konusundaki olağanüstü bilgi de var.”</p>

  <p>Adam heyecanla sordu. “Ordu?”</p>

  <p>Doktor, “Hiç de olacak gibi değil,” dedi. </p>

  <p>“Komadan çıktığın zaman dişlerindeki dolgulardan söz ettim. Orduda bu tür dolgu yapmazlar. Hem yüzüne yapılan ameliyat da askerlikle ilgin olmadığını gösteriyor.” </p>

  <p>“Öyleyse ne?”</p>

  <p>“Şimdi bunun üstünde durmayalım. Olanlara dönelim. Beyinle uğraşıyorduk, değil mi? Ruhsal gerilim ve şok. Yani beynin kendisinden değil, ona yapılan baskıdan söz ediyorduk. Anlatabiliyor muyum?”</p>

  <p>“Devam et”</p>

  <p>“Şokun etkisi hafifleyince baskılar da azalır. Sonunda aklın kendisini korumasına gerek kalmaz. Bu durumda da eski ustalıklarına ve yeteneklerine kavuşmaya başlarsın. Belirli davranış ve tutumlarını anımsarsın. Bunları doğal olarak yaparsın. Fakat orada bir boşluk var ve bu sayfalar bunu düzeltmenin imkânsız olduğunu gösteriyor,” Washburn susup koltuğuna ve kadehine döndü. Oturup içkisini içerek bitkin bitkin gözlerini kapattı.</p>

  <p>Adam, “Devam et,” diye fısıldadı.</p>

  <p>Doktor gözlerini açıp hastasına dikti. </p>

  <p>“Beyne dönüyoruz. Ortadan kalkan ruhsal baskılar eski yeteneklerine kavuşmana izin veriyorlar. Fakat bunları geçmişine bağlayabileceğini hiç sanmıyorum. Çünkü anılarını alan ve nakleden fiziksel kanallarda değişiklik olmuş. Bu değişiklik yüzünden eskisi gibi çalışamıyorlar. Bunların tahrip edildiğini söyleyebiliriz.”</p>

  <p>Adam hareketsiz oturuyordu. </p>

  <p>“Cevap Zürih’te olmalı.”</p>

  <p>“Henüz değil. Daha hazır değilsin. Yeterince güçlenmedin.”</p>

  <p>“Ama güçleneceğim.”</p>

  <p>“Evet, güçleneceksin.”</p>

  <p><br/></p>

  <p><br/></p>

  <p>Haftalar geçti. Sözlü çalışmalar devam ederken yazılı sayfalar da çoğaldı ve adam gücüne kavuştu. On dokuzuncu haftada Akdeniz'in sakin ve pırıltılı olduğu güneşli bir sabahtı. Adam adet edindiği şekilde bir saat kadar rıhtımda koşmuş ve tepelere çıkmıştı. Günde yirmi kilometre kadar koşuyor ve hızını günden güne artırıyordu. Şimdi de yatak odası penceresinin önündeki koltuğa oturmuş kesik kesik soluyordu. Terden atlet fanilası sırılsıklam olmuştu. Hâlâ çok içen doktor artık eskisi gibi sarhoş olamamaktaydı. Evin arka bölümündeki dispanserde çalışıyordu. Belleğini yitirmiş olan adam onun yeni bir umuda kapıldığının farkındaydı. Bu umut da Zürih’te Bahnhofstrasse'deki bir bankaya bağlıydı. Neden o caddeyi bu kadar kolaylıkla anımsıyordu?</p>

  <p>Yatak odasının kapısı açıldı ve beyaz gömleğine hastasının kanları bulaşmış olan doktor sırıtarak içeriye daldı. Zaferle, “Başardım!” dedi. </p>

  <p>“Bir iş bulma bürosu açıp aldığım komisyonlarla geçinmem yerinde olur.”</p>

  <p>“Neden söz ediyorsun?”</p>

  <p>“Anlaştığımız gibi ihtiyaç duyduğun şeyden. Dışarıda çalışman gerekiyor, iki dakika önce Mösyö Jean-Pierre adsızını işe aldılar. Hem de en az bir hafta için.”</p>

  <p>“Bunu nasıl basardın? Hiç iş olmadığını sanıyordum.” </p>

  <p>“Claude Lamuche'un bacağını ameliyat etmem gerekiyordu. Kendisine lokal anestezi ilacımın çok ama çok az olduğunu söyledim. Pazarlık ettik. Pazarlık konusu da sendin. Bir hafta onun yanında çalışacaksın. Eğer işe yararsan seni bırakmayacak. Hoş, bu da pek gerekli sayılmaz artık. Öyle değil mi?”</p>

  <p>“Gerekli olup olmadığından emin değilim. Sana söyledim, Bir ay önce böyle bir sınava ihtiyacım olabilirdi. Ama artık gitmeye hazırım. Sen de gitmemi istersin sanıyorum. Unutma, Zürih’te bir randevum var.”</p>

  <p>“Ben de bu randevudan bütün yeteneklerini ortaya koyarak sonuç almanı istiyorum. Bu konuda tam anlamıyla bencilim.” </p>

  <p>“Ben hazırım.”</p>

  <p>“Görünüşte öyle. Fakat sözüme inan. Uzunca bir süre denizde kalmalısın. Özellikle geceleri. Bir yolcu olarak değil, bir gemici olarak sert koşullara karşı koymalısın. Koşullar ne kadar sert olursa o denli iyi.”</p>

  <p>“Bu da bir test mi?” </p>

  <p>“İlkel bir yer olan Port Noir'da düşünebileceğimiz her testi uygulayacağız. Mümkün olsaydı senin için bir fırtına çıkarır ve küçük bir gemi batırırdım. Ama Lamouche da bir fırtına sayılabilir. Zor bir adamdır. Bacağındaki şişlik geçince sana sinirlenecektir. Diğerleri de öyle. Çünkü seni başkasının yerine alacak.” </p>

  <p>“Çok teşekkür ederim.”</p>

  <p>Buna neden olan sert deniz, etrafındaki adamların sana sinirlenmeleri ve kuşku. Bu baskı eski durumunu simgeleyecektir.”</p>

  <p>“Yine de teşekkür ederim. Ya beni suya atmaya karar verirlerse? Bu da senin en son testin olur, sanırım. Boğulacak olursam bunun ne yararı dokunacağını bilemiyorum.”</p>

  <p>Washburn bu fikri beğenmeyerek, “Böyle bir şey olmaz,” diye cevap verdi.</p>

  <p>“Bu kadar güvenli olmana sevindim. Keşke ben de olabilseydim.”</p>

  <p>“Olabilirsin. Seni koruyorum. Ben eşsiz bir doktor olmayabilirim. Fakat burada benden başkası yok. Bu adamların da bana ihtiyaçleri var. Beni kaybetme tehlikesini göze alamazlar.”</p>

  <p>“Ama buradan ayrılmak istiyorsun. Ben bunu sağlayacak bir pasaportum.”</p>

  <p>“Hem de nasıl, sevgili hastam. Haydi gel. Lamouche rıhtıma inmeni istiyor. Böylece onun teknesindeki donanıma alışacaksın. Yarın sabah dörtte işe başlıyorsun. Denizde bir hafta geçirmen çok yararlı olacak. Bunu bir deniz gezintisi olarak kabul et.</p>

  <p><br/></p>

  <p>Böyle bir deniz gezintisi daha olamazdı. Yağ içindeki pis balıkçı teknesinin kaptanı son derece sert, küfürbaz bir adamdı. Tayfaları da Port Noir'da, Claude Lamouche'a dayanabilen dört serseriden oluşuyordu. Beşincisiyse yerine Jean Pierre’in alındığı baş avcının kardeşiydi. Daha sabah dörtte limandan açılır açılmaz adam bu gerçeği Jean-Pierre'in kafasına soktu. Ağzından hiç çıkarmadığı sigarasının dumanını içine çekerek, “Ağabeyimin lokmasını alıyorsun!” diye fısıldadı. </p>

  <p>“Çocuklarının midesine gidecek yiyeceği alıyorsun!”</p>

  <p>Jean-Pierre itiraz etmeye çalıştı. Aslında işsiz kalan karde şe Washburn'a yollanan paradan biraz vermek daha yerinde olurdu ama doktorla hastası bu tür uzlaşmalara yanaşmayacakları konusunda anlaşmışlardı.</p>

  <p>“Ağ atmasını bildiğini umarım!”</p>

  <p>Fakat Jean - Pierre ağdan anlamıyordu. Limandan ayrılmalarını izleyen yetmiş iki saat süresince Jean Pierre birkaç kez parayla yatıştırma dışında kalan yolu uygulamanın gerektiğini düşündü. Onu durmadan rahatsız ediyorlardı. Gece bile durmuyordu sataşmaları. Özellikle gece adamlar daha sertleşiyorlardı. Gözler, tahtakurusu dolu şilteye uzanmış adama dikilmiş gibiydi. Onun uykuya dalmasını bekliyorlardı.</p>

  <p>“Sen! Vardiyaya kalk! Vardiya tutacak arkadaş hastalandı. Yerine sen geçeceksin.”</p>

  <p>“Haydi kalk! Bugün bir ağı yırttın. Senin budalalığının bedelini biz ödeyemeyiz. Hepimiz anlaştık. Ağı şimdi onar!”</p>

  <p>Adamlar iki kişinin yapabileceği işleri ona yüklüyorlardı. Bu arada çalışırken ona omuz vuranlar, yere devirenler de vardı. Hele Lamouche topal bir manyaktı. O her kilometre suyu kaybettiği balıklara göre ölçüyordu. Herkesin adının başına pis küfürler ekleme adetindeydi. Jean Pierre onun bu huyuna gitgide sinirlenmeye başlamıştı. Fakat Lamouche, Washburnün hastasına ilişmiyordu. Sadece, doktora bir haber yollamaktaydı</p>

  <p><br/></p>

  <p> “Bir daha bana bunu yapma. Teknem ve balıklarımla ilgili işlerime karışma,” der gibi,</p>

  <p>Üçüncü gün güneş batarken Port Noir'a dönecekler ve balıkları boşaltacaklardı. Kara gözüktüğü sırada olay patlak verdi.</p>

  <p>Ağlar yıkanmış ve ağcıyla yardımcısı tarafından katlanıp teknenin ortasına konmuştu. Sülük Jean Pierre adını verdikleri istenmeyen gemici uzun saplı bir fırçayla güverteyi temizliyordu. İki tayfa kovayla onun sileceği yere su atıyorlardı. Fakat adamlar suyu güverteye değil, Sülüğün üstüne atmayı uygun bulmaktaydılar. Sonunda kovadaki su çok yukarıya geldi ve Jean – Pierre in gözlerinin bir an görmemesine, dolayısıyla da dengesini yitirmesine neden oldu. Çok sert kılları olan fırça elinden uçarak çömelmiş ağcının kalçasına çarptı.</p>

  <p>“Merde alcrs!”</p>

  <p>Jean - Pierre gözlerindeki suyu' silerek, “Desole” diye özür diledi.</p>

  <p>Ağcı, “Kahrolası köpek!” diye bağırdı. “Özür diledim! ya. Arkadaşlarına beni değil güverteyi ıslatmalarını söyle.”</p>

  <p>“Arkadaşlarım budalalıklarıyla bana zarar vermiyorlar!”</p>

  <p> “Ama biraz önce bana zarar verdiler.” </p>

  <p>Ağcı fırçanın sapını yakaladığı gibi ayağa kalktı. Bunu bir süngü gibi tutuyordu. “Kaşınmak mı istiyorsun. Sülük?”</p>

  <p> “Haydi, fırçayı bana ver.”</p>

  <p>“Zevkle, Sülük: İşte!” </p>

  <p>Ağcı fırçayı yukarı aşağı salladı. Sert kıllar gömleğine batıp karnını ve göğsünü acıttı. Adam fırçanın eski yaralarına değmesine mi, yoksa üç gündür kendisine yapılanlara mı kızdığını anlayamadı. Sadece karşılık vermesi gerektiğini biliyordu. Gösterdiği tepki de onu dehşete düşürdü. Fırçanın sapını sağ eliyle yakalayarak ağcının karnına batırdı. Aynı anda sol ayağını birden havaya kaldırıp adamın boğazına vurdu.'</p>

  <p>“Too!” </p>

  <p>Bu garip sözcük farkına varmadan dudaklarından dökülmüştü; anlamını bilmiyordu. Daha ne olduğunu anlayamadan döndü ve bu kez sağ ayağı hızla ağcının böbreklerinin üstüne çarparken, “Çe-sab!” diye fısıldadı."</p>

  <p>Ağcı geriledi, sonra can acısı ve öfkeyle ellerini pençe gibi açarak, saldırmaya kalktı. “Domuz!”</p>

  <p>Jean - Pierre çömelerek sağ elini uzattı ve Fransızın sol kolunu yakaladı. Birden doğrulup kurbanının kolunu havaya kaldırdı ve bükerek çekti. Sonra kolu bırakırken topuğunu onun beline gömdü. Fransız ağların üstüne düşerken başını da küpeşteye vurdu.</p>

  <p>... “Mi-seb!” Yine bu sessiz haykırışın anlamını bilemedi.</p>

  <p>Bir tayfa arkadan atılıp boğazına sarıldı. O zaman da sol yumruğunu arkada, kasık hizasında bir yere vurdu. Birden öne eğilip boğazını sıkan adamın dirseğini yakaladı. Sola doğru çekilince, saldıran gemicinin ayakları yerden kesildi, uçarak gitti ve yüzüstü güverteye serildi.</p>

  <p>Geriye kalan iki adam ona saldırdılar. Yumruklarını, dizlerini kullanarak vururlarken kaptan olanca sesiyle uyarıyordu. “Doktor, doktoru unutmayın!”</p>

  <p>Kaptanın bu sözleri gereksiz, olayı görüşü de hatalıydı. Çünkü Jean - Pierre, bir adamın bileğini yakalayıp yere doğru çekti. Sonra şiddetli bir hareketle birden büktü. Adam acıyla haykırdı. Bileği kırılmıştı.</p>

  <p>Washburn'un hastası parmaklarını birbirine kenetleyip kollarını balyoz gibi salladı ve bileği kırılan gemicinin boynuna vurdu. Adam bir taklak atıp yere serilerek bayıldı.</p>

  <p>Dördüncü gemici gözlerini kendisine bakan Jean Pierre’den ayıramayarak geriledi. Her şey bitmişti. Lamouche'un mürettebatından üçü baygındı.. Yaptıkları yüzünden acı şekilde cezalandırılmışlardı. İçlerinden birinin sabah dörtte çalışmaya başlayabileceği de şüpheliydi. </p>

  <p>Lamouche yarı şaşkınlık, yarı aşağı gören bir tavırla konuştu. </p>

  <p>“Nereden geldiğini bilmiyorum ama bu tekneden gideceksin.”</p>

  <p>Belleğini yitirmiş adam, kaptanın sözlerindeki kasıtlı olmayan alayı sezdi. “Nereden geldiğimi ben de bilemiyorum.”</p>

  <p>Geoffrey Washburn karanlık yatak odasına girerek, “Artık burada kalamazsın,” dedi. “Sana saldırmalarını önleyeceğime inanmıştım. Fakat zararı sen verdiğin için artık seni koruyamam.”</p>

  <p>“Beni tahrik ettiler.”</p>

  <p>“Bu derece zarar vermek için mi? Birinin bileği kırılmış. Boğazına ve yüzüne de dikişler atmam gerekti; Bir diğerinin başı. Beyin sarsılması. Ayrıca böbreğe henüz saptayamadığım derecede zarar vermişsin. Bu arada kasığa indirdiğin tekmeyi ve bu yüzden şişen testisi de unutma. Buna ileri gitmek denir.”</p>

  <p>“Eğer kendimi korumasaydım beni öldüreceklerdi.” Hasta bir an durdu. </p>

  <p>“Konuşmamız gerekiyor sanırım. Bazı şeyler oldu. Diğer sözler sözleri anımsadım. Konuşmalıyız.”</p>

  <p>“Konuşmamız gerekirdi fakat bunu yapamayacağız. Vakit yok. Hemen gitmelisin. Her şeyi ayarladım. Senin sarhoş olmak için köye indiğini söyledim. Aileler seni aramaya oraya gittiler.  Hepsinin erkek kardeşi, kuzeni ve karısının akrabası bıçaklar, çengeller ve belki tabancalarla seni arıyorlar. Bulamayınca geri dönecekler ama bulana kadar da durmayacaklardır.”</p>

  <p>“Başlatmadığım bir kavga yüzünden mi?”</p>

  <p>“Üç adamı yaraladığın ve bir aylıklarını kaybetmelerine neden olduğun için. Ayrıca hakaret ettiğin için. Bu daha da önemli. Adalı olmayan biri, kimsenin başa çıkamadığı Lamouche'un adamlarını yeniyor.”</p>

  <p>“Saçma.”</p>

  <p>“Onlar için değil. Onurlarını düşünüyorlar. Haydi, çabuk ol. Eşyalarını topla. Marsilya'dan gelmiş bir tekne var. Kaptanı seni usulca tekneye almaya ve La Ciotat'ın yarım mil açığında bırakmaya razı oldu.”</p>

  <p>Belleğini yitirmiş adam soluğunu tuttu. Hafif sesle, “Demek zamanı geldi,” dedi.</p>

  <p>“Evet, geldi. Kafandan geçenleri biliyorum sanırım. Çaresiz olduğunu sanıyorsun. Rotadan çıkmış, dümensiz bir tekneye benzediğini düşünüyorsun. Fakat çaresiz olmadığını söylüyorum. Bana inan. Bir yolunu bulacak ve Zürih'e gideceksin. Al. Şu muşambanın içine bazı şeyler sardım. Bunu beline bağla.”</p>

  <p>“Ne var bunda?”</p>

  <p>“Bütün param. İki bin küsur frank. Bu fazla değil ama yola çıkmana yardım eder. Ve benim pasaportum. Bunun ne yararı olacağını bilmiyorum. Fakat hemen hemen aynı yaştayız ve pasaport sekiz yıllık. İnsanlar değişirler. Kimsenin resme yakından bakmasına izin verme. Bu, sadece resmi bir belge.”</p>

  <p> “Sen ne yapacaksın?”</p>

  <p>“Senden ses çıkmazsa pasaporta hiç ihtiyacım olmayacak.”</p>

  <p>“İyi bir insansın.”</p>

  <p>“Sen de öylesin sanırım... Tanıdığım kadarıyla öyle. Fakat seni daha önce tanımadım. Onun için önceki adam konusunda birşey diyemem. Keşke bunu yapabilseydim ama olanaksız.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Adam küpeşteye dayanarak gitgide uzaklaşan İle de Port Noir'ın ışıklarına baktı. Balıkçı teknesi tıpkı beş ay önce daldığı karanlıkları andıran kara sulara girmişti. Şimdi yeni bir karanlığa dalmaktaydı.</p>

  <p><br/></p>

  <p><br/></p>

  <p>Kaptan eliyle yan tarafı işaret etti. “Şu iki kaya arasında bir kumsal vardır. Sağa doğru yüzersen oraya erişirsin.”</p>

  <p>“Beklediğimden daha fazlasını yaptın. Teşekkür ederim.”</p>

  <p>“Buna gerek yok. Ben borçlarımı ödüyorum. Doktor beş ay önceki çılgın fırtınadan sonra adamlarımdan üçünün yaralarını dikti. Ona götürülen sadece sen değildin.”</p>

  <p>“Fırtına mı? Beni tanıyor musun?”</p>

  <p>“Masada yatarken kireç gibiydi rengin. Fakat seni tanımıyorum ve tanımak da istemiyorum. O gün balık avlayamamıştım ve param yoktu. Doktor borcumu durumum düzelince ödeye bileceğimi söyledi. İşte, borcumu seni götürerek ödüyorum.”</p>

  <p>Hasta bir yardım kaynağı sezerek ihtiyatla konuştu. “</p>

  <p>Belgelere ihtiyacım var. Bir pasaport değiştirilecek.”</p>

  <p>Kaptan, “Neden bana söylüyorsun?” diye sordu. </p>

  <p>“Ben sadece La Ciotat'ın kuzeyinde bir paket bırakacağımı söyledim. Hepsi bu.”</p>

  <p><br/></p>

  <p>“Eğer diğerini yapacak güçte olmasaydın bunu da söylemezdin.”</p>

  <p>“Seni Marsilya'ya götüremem. Sahil koruma botlarıyla karşılaşma tehlikesini göze alamam. Surete'nin limanda tümenle adamı var. Narkotik şubenin adamları hepten kaçık. Onlara ya para verirsin ya da yirmi yıl bir hücrede yatarak borcunu ödersin.”</p>

  <p>“Bundan Marsilya'da istediğim belgeyi elde edeceğimi anlıyorum. Ve sen bana yardım edebilirsin.”</p>

  <p>“Bunu söylemedim.”</p>

  <p>“Yok, sensiz Marsilya'ya erişebilirsem orada benimle konuşacağını ima ettin. Nerede konuşacağımızı söyle.”</p>

  <p>Kaptan hastanın yüzünü inceledi ve sonunda kararını verdi. </p>

  <p>“Rue Serrasin'de Le Bouc de Mer adlı bir kahve vardır. Bu gece saat dokuzla on bir arasında orada olacağım. Paraya ihtiyacın olacak. Birazını avans vereceksin.”</p>

  <p>“Ne kadar?”</p>

  <p>“Bu, seninle konuşacağın adam arasında bir sorun.”</p>

  <p>“Bir fikrim olmalı.”</p>

  <p>Kaptan, “Değiştirilecek belgen varsa daha ucuz” diye mırıldandı. “Bin beş yüz ya da iki bin frank. Yoksa boşuna mı zaman kaybediyoruz?”</p>

  <p>Hasta belindeki muşambaya sarılı parayı düşündü. Marsilya'da beş parasız kalacaktı fakat değiştirilmiş bir pasaportu, Zürih’e gitmesini sağlayacak bir pasaportu olacaktı. “Tamam.” Neden kendisine bu kadar güven duyduğunu bilemiyordu. </p>

  <p>“Öyleyse bu gece.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Belleğini yitirmiş adam çıplak ayaklarını kumlara gömmüş oturuyordu. Bir saat sonra güneş doğacaktı. Ona göre harekete geçmesi gerekliydi. Yanındaki sırt çantasını açarak bir çift bot; kalın çoraplar, kaba kumaştan bir pantolon ve eski bir gömlek çıkardı. Geçmişte dikkatle eşya yerleştirmesini öğrenmişti. Sırt çantasında sanıldığından fazla eşya vardı. Bunu nerede ve niçin öğrenmişti? Soruların arkası gelmiyordu.</p>

  <p>Ayağa kalkıp Washburn'ün vermiş olduğu şortu çıkarttı ve kuruması için sazların üstüne serdi. Hiçbir şeyi atamazdı. Tişörtünü de çıkararak serdi. Kumsalda çırılçıplak dururken tuhaf bir heyecanla karışık bir acı duydu. Midesini büken bu acının aslında korku olduğunu biliyor, o heyecanı da anlıyordu. İlk sınavı başarmıştı. Ne söyleyeceğini ve nasıl karşılık vereceğini bilmişti. Sekiz yıllık pasaportla kimseyi kandıramaz, bu yüzden kendisini yakalamalarına da izin veremezdi. Cevaplar Zürih’teydi ve rahat rahat yolculuk edebilmesi gerekiyordu.</p>

  <p>O gün sona ermeden biriyle buluşacak ve Washburn'ün pasaportunda değişiklik yapılmasını sağlayacaktı. Doktorun verdiği iki bin frank yeterli değildi. Belki pasaporta bile yetmeyecekti. Parasız olunca yolculuk iznini sağlamanın ne yararı vardı? Para. Para bulması gerekiyordu. Bunu düşünmeliydi.</p>

  <p><br/></p>

  <p>Adam, La Ciotat'ın taş döşeli dar yollarından geçerek dükkânlara girip çıkıyor, oradaki satıcılarla konuşuyordu. Denizden çıkarılmış, bilinmeyen bir kalıntı yerine herkesin arasına karışan biri olmak ona tuhaf bir duygu vermekteydi. Kaptanın öğüdünü anımsayarak kaba bir Fransızcayla konuşuyordu. Böylece onu kasabadan geçen sıradan bir yabancı sanıyorlardı. La Ciotat'ın bir bölümünün daha zengin müşterilere hizmet ettiği belliydi. Burada dükkânlar daha temiz, mallar daha pahalıydı; Paris ya da Nice'i andıran bir hava vardı.</p>

  <p>Parayı düşünen adam bir kasaba girdi. Dükkân sahibinin kendisine hiç de dostça bakmadığının farkındaydı. Kasap, konuşmalarından kasaba dışındaki bir malikânenin hizmetkârları olduğu anlaşılan orta yaşlı bir çiftle meşguldü. Kadın da, erkek de kesin, kısa ve sert konuşuyordu.</p>

  <p>Kadın, “Geçen haftaki dana pek yenilecek gibi değildi,” dedi. “Bu kez iyi et ver. Yoksa Marsilya'dan getirmek zorunda kalacağım.”</p>

  <p>Adam da, “Marki de geçen gece kuzu pirzolalarının pek ince olduğunu söyledi,” diye ekledi. “Etler dört santim kalınlığında olmalı.”</p>

  <p>Kasap içini çekip omuz silkerken, bir yandan da aşağıdan alarak özür diliyordu. Kadın yanındaki adama dönerek yine emreder gibi konuştu. “Sen paketleri al ve arabaya koy. Ben bakkaldayım! Oraya gelir beni bulursun.”</p>

  <p>Kadın çıkar çıkmaz kocası kasaba dönerek gülümsedi. Küstahlığından eser kalmamıştı. Cebinden bir paket sigara çıkardı. “Her zamanki gibi bir gün, ha Marcel?”</p>

  <p>“Daha iyisini de, kötüsünü de gördüm. Pirzolalar çok mu inceydi?”</p>

  <p>“Yok canım. Adam bunu anlayabilecek durumda mı? Fakat bizimki şikâyet edersem seviniyor.”</p>

  <p>“Tezek Markisi şimdi nerede?”</p>

  <p>“Yandaki yerde içip sarhoş oldu. Toulbn'dan gelen kadını bekliyor. Bu akşamüzeri tekrar gelip onu alacağım ve Markize göstermeden usulca ahırlara götüreceğim. Zaten o zamana kadar arabasını bile kullanamayacak hale gelir. O iş için Jean Pierre'in mutfağın üstündeki odasını kullanıyor.”</p>

  <p>“Bunu duymuştum. “</p>

  <p>Washburn'ün hastası Jean Pierre adını duyar duymaz başını çevirip vitrindeki tavuklara baktı. Bu otomatik bir refleksti ama kasabın onu fark etmesine neden oldu. “Ne var? Ne istiyorsun?”</p>

  <p>Düzgün Fransızca konuşmasının zamanı gelmişti.”Nice'de ki arkadaşlarım seni salık verdiler.” Vurgusu kibar takımından olduğunu belirliyordu.</p>

  <p>“Ya?” Kasap hemen ilk fikrini değiştirdi. Müşterileri arasında, özellikle genç olanlardan bazıları durumlarına hiç uymayan kılıklarda geziyorlardı. Şu kaba Bask gömleği de o günlerde moda olmuştu. “Buraya yeni mi geldiniz, efendim?”</p>

  <p>“Yatım tamirde. Bu akşamüzeri Marsilya'ya erişemeyeceğiz.” .</p>

  <p>“Size yardım edebilir miyim?”</p>

  <p>Hasta güldü. “Bizim aşçıya edebilirsin. Daha sonra buraya gelecektir. Onu biraz etkileyebildiğimi sanıyorum.”</p>

  <p>Kasapla arkadaşı güldüler. “Öyle umarım, efendim.” “Bir düzine ördek palazı ve on sekiz şatobrian isterim.” “Tabii.”</p>

  <p>“İyi. Bizim kuzine şefini doğrudan doğruya sana yollayacağım.” Sonra orta yaşlı adama döndü. “Ha, sözlerini duydum... Yok, yok telaşlanma. Marki, bizim eşek d'Ambois mı? Biri onun bu dolaylarda oturduğunu söylemişti sanırım.”</p>

  <p>Uşak, “Yok, hayır, efendim,” diye cevap verdi. “Marki d'Ambois'ı tanımıyorum. Ben Chamford Markisinden söz ediyordum. Kendisi çok iyi bir centilmendir efendim ama bazı sorunları var. Zor bir evlilik. Çok zor, efendim. Bu bir sır değil.”</p>

  <p>“Chamford ha? Evet, kendisiyle tanışmıştık sanırım. Kısaca boylu bir adamdı, değil mi?”</p>

  <p>“Hayır, efendim. Uzun boylu. Sizin boyunuzda diyebilirim...”</p>

  <p>”Öyle mi?” </p>

  <p><br/></p>

  <p><br/></p>

  <p><br/></p>

  <p>Hasta iki katlı kahvenin bütün girişlerini ve içerideki merdivenlerin yerlerini çabucak öğrendi. O sırada yeni atandığı yeri bilmeyen Roquavaire'li  bir satıcı rolüne girmişti. Üst kata çıkan iki merdiven vardı ve bunlardan biri mutfağa aitti. Küçük antredeki merdiveni üst katta ellerini yıkamak isteyen müşteriler kullanıyorlardı. Hem orada bir pencere de vardı. Dışarıda duran biri o merdivenden çıkanları görebilirdi. Yeterince beklerse iki kişinin o merdivenden çıktığını göreceğinden emindi. Herhalde onlar yukarıya ayrı ayrı çıkacaklar ve tuvalet yerine mutfağın üstündeki odaya gireceklerdi. Sessiz yola park edilmiş pahalı arabalardan hangisinin Chamford Markisine ait olduğunu merak ediyordu. Orta yaşlı uşağın arabayla ilgilenmediği belliydi; kasaba, Markinin arabasına, binecek durumda olmayacağını söylemişti.</p>

  <p><br/></p>

  <p>Kadın saat bire doğru geldi. Saçları rüzgârdan karışmış gibi duran, iri göğüsleri mavi bluzunun önünü geren, uzun bacaklı bir sarışındı. Dar beyaz eteği biçimli kalçalarını iyice ortaya çıkarmıştı. Ayaklarında da ince topuklu ayakkabılar vardı. Chamford’ un sorunları olabilirdi ama zevkli olduğu da anlaşılıyordu.</p>

  <p>Yirmi dakika sonra pencereden beyaz eteği gördü. Kadın yukarıya çıkıyordu. Aradan altmış saniye geçmeden koyu renk pantolonlu blazerli bir adam sendeleyerek merdiveni tırmandı. Hasta dakikaları sayarken Markinin bir saati olduğunu umuyordu.</p>

  <p>Sırt çantasını dikkati çekmeyecek şekilde taşımaya çalışarak yukarıya çıktı. Tuvaletlerin yanından geçip koridorda ilerledi ve mutfağın üstüne düşen odanın kapısına geldi. Hiç düşünmeden yumuşak sırt çantasını kaldırarak kapının ortasına dayadı. Sonra ansızın dönerek kapıyı omuzladı. Birden açılan kapıyı da duvara çarpmadan eliyle yanını yakaladı. Lokantada kimse bu hafif sesleri duymuş olamazdı.</p>

  <p>Kadın, “Aman Tanrım!” diye bağırdı. “Ne oluyor burada?” </p>

  <p>“Susun!”</p>

  <p>Chamford Markisi seviştiği kadını bırakarak dönünce yatağın yanından yere kaydı. Kadın da bu anın tatsızlığını azaltmak için örtüleri yakalayıp üstüne çekti.</p>

  <p>Hasta hemen emir vermeye başladı. “Seslerinizi yükseltmeyin. Dediklerimi yaparsanız kimsenin canı yanmaz.”</p>

  <p>“Seni karım tuttu!” diye söylenen Chamford’ un dili peltekleşmişti. “Sana daha fazla para veririm!”</p>

  <p>Doktor Washburn'ün hastası, “Bu başlangıç sayılır,” dedi.</p>

  <p>“Gömleğini ve kravatını çıkar. Çoraplarını da.” Markinin bileğinde parlayan altın bileziği gördü. “Saatini de.”</p>

  <p><br/></p>

  <p>Birkaç dakika sonra tümüyle değişmişti. Markinin kılığı tam ona göre değildi ama kimse kumaşın fevkaladeliğini ve terzinin ustalığını inkâr edemezdi. Saat de bir Girard Perragaux'du. Chamford’ un cüzdanından da on üç bin franktan fazla para çıkıştı. Araba anahtarları da etkileyiciydi; gümüşten ve üstlerinde marka vardı.</p>

  <p>Sarhoşluğuna karşın durumu sezmeye başlayan Marki yalvardı. “Tanrı aşkına bana giysilerini ver.”</p>

  <p>Hasta, “Üzgünüm ama olmaz,” diyerek hem kendi eşyalarını, hem de sarışın kadının giysilerini topladı. Sonra gidip köşedeki masada duran telefonun kordonunu yerinden çıkardı. “Artık kimse sizi rahatsız etmez,” diye mırıldanarak sırt çantasını aldı.</p>

  <p>Chamfort söylendi. “Kurtulamayacağını bil! Polis seni bulacak!”</p>

  <p>Adam, “Polis mi?” diye sordu. “Polis çağırmanızın uygun olacağını mı sanıyorsunuz? O zaman resmi şikâyette bulunmanız ve durumu açıklamanız gerekecektir. Bunun iyi bir fikir olduğunu sanmıyorum. En iyisi akşamüzeri uşağınızın gelip sizi alarak ahırlara götürmesini bekleyin.” Hırsız odadan çıkıp kırılan kapıyı da kapattı.</p>

  <p><br/></p>

  <p>Yol boyunca Markinin Jaguar arabasının maun paneline baktı. Buradaki türlü düğme vb. ona yabancıydı. Geçmişte bu tür arabalara pek binmediğini anlıyordu. Bunun da bir anlamı olmalıydı herhalde.</p>

  <p>Bir saatten kısa bir süre sonra geniş bir kanalın üstündeki köprüyü geçerken Marsilya'ya geldiğini anladı. Burasını hem biliyor, hem de bilmiyordu. Her şeyi daha önce görmüştü fakat anımsamıyordu.</p>

  <p>İçgüdüsüne uyarak Jaguar'ı pahalı arabaların park edilmiş olduğu bir yerde durdurup indi. Telle çevrili park yerinin gerisinde küçük bir garaj vardı. Orada adamlar ellerinde gereçleriyle konuşmadan dolaşıyorlardı. Garaja girip çevresine bakındı. Sonunda yine içgüdüsü ona ince çizgili elbise giymiş olan adama yaklaşmasını söyledi. Her şey on dakika içinde halledildi. Fazla açıklamalara gerek yoktu. Jaguar'ın motor numarası eğelenince Kuzey Afrika'ya gönderilmemesi için neden kalmayacaktı. Markalı gümüş anahtarlara karşılık altı bin frank, yani Chamford’ un arabasının değerinin beşte birini aldı. Sonra pek soru sormayan bir taksi sürücüsü bulup bir rehinciye gitmek istediğini söyledi. Sözlerinin anlamı açık, burası da Marsilya'ydı. Yarım saat sonra altın Girard Perregaux bileğinde değildi. Bunun yerini bir Seiko ve sekiz yüz frank almıştı. Daha sonra La Canebiere semtinde hazır elbise satan bir dükkâna girdi. Seçtiği kılığı alıp giydi ve kendisine pek uymayan koyu renk blazerle pantolonu geride bıraktı.</p>

  <p>Ayrıca yumuşak deri bir bavul seçerek satın aldığı diğer giyim eşyalarını sırt çantasıyla birlikte içine koydu. Sonra yeni saatine baktı. Beşe geliyordu. Artık rahat bir otel bulma zamanı gelmişti. Birkaç gündür doğru dürüst uyuyamamıştı. Rue Sarrasin'deki Le Bouc de Mer adlı kahveye gitmeden önce dinlenmesi gerekiyordu. Şimdi birkaç takım elbisesi ve Markiye ait cüzdanda da yirmi üç bin frangı, yani altı bin dolara yakın parası vardı.</p>

  <p>Bu tür işleri yapabildiğine göre mesleği neydi, nerede yaşıyordu? Ama bunları düşünmemesi gerekliydi.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>La Bouc de Mer kahvesi geniş bir geçidin tam ortasındaydı. İçeride büyük bir peyke, masalar ve özel işlerini konuşmak isteyenler için de küçük bölmeler vardı. Bu bölmelere kapı takılmamış, önleri sadece perdelerle örtülmüştü.</p>

  <p>Hasta dumanlı salonda ilerleyerek masaların arasından geçti. Bölmelere baktı ve sonunda balıkçı teknesinin kaptanını buldu. Masada soluk yüzlü, küçük gözlü, sıska bir adam daha vardı. Suratı asık kaptan, “Otur,” dedi. “Daha önce geleceğini sanıyordum.”</p>

  <p>“Dokuzla on bir arası gelmemi söyledin. On bire çeyrek var.”</p>

  <p>“Bekleme süresini uzattın. Viskinin parasını sen verebilirsin.”</p>

  <p>“Seve seve. Daha iyi bir şeyleri varsa ısmarla.”</p>

  <p>Soluk yüzlü, sıska adam gülümsedi. İşler yolunda gideceğe benziyordu.</p>

  <p>Öyle de oldu. Söz konusu pasaportu düzeltmek çok zordu ama büyük dikkat, gerekli malzeme ve arkadaşının sanatı sayesinde bunu başarabilirdi.</p>

  <p>“Ne kadar?”</p>

  <p>“Bu ustalık ve malzeme ucuz değil. İki bin beş yüz frank.”</p>

  <p>“Pasaportu ne zaman alabilirim?”</p>

  <p>“Dikkat, sanat zaman alır. Üç, dört gün.”</p>

  <p>“Bunu yarın verirsen açıktan bir binlik daha alırsın.”</p>

  <p>Soluk yüzlü adam hemen, “Yarın sabah onda,” diye cevap verdi. “Bu işi yapacak sanatçının bana küfretmesini göze alacağım artık.”</p>

  <p>Kaşları çatık kaptan onun sözünü kesti. “Binlik" ha? Port Noir'dan ne getirdin sen? Elmas mı?”</p>

  <p>Hasta, “Yeteneğimi,” derken sözlerinde içtenlik vardı ama bunun ne anlama geldiğini de bilemiyordu.</p>

  <p>Sıska adam, “Bir fotoğraf gerekli,” diye mırıldandı.</p>

  <p>“Bugün bir fotoğrafçıya uğrayıp çektirdim.” Gömlek cebinden bir vesikalık resim çıkarıp uzattı. Sabah buluşacakları yeri kararlaştırdılar. İçkilerin parası verildi. Hasta bölmeden çıkarak gürültülü, dumanlı salondan geçip kapıya doğru gitti.</p>

  <p>Her şey hiç beklemediği bir anda çok ani olduğu için düşünmeye zaman bulmadı. Sadece tepki gösterdi. Biriyle çarpışmıştı. Bu bir kazaydı ama ona bakan gözler birden dehşetle irileşerek yuvalarından uğradı. “Yok! Oh Tanrım, olamaz!” Adam dönerek kalabalığa karışmak istediyse de hasta atılıp onu omzundan yakaladı.</p>

  <p>“Bir dakika dur!”</p>

  <p>Adam tekrar dönerek onun elini itti. “Sen! Sen öldün! Yaşamana olanak yoktu!”</p>

  <p>“Ama yaşıyorum işte.”</p>

  <p>Adamın yüzü öfkeden allak bullak olmuş, gözleri kısılıp bir hayvanınkini andıran sarı dişleri ortaya çıkmıştı. Birden elinde bir sustalı belirdi. Bıçağın açılırken çıkardığı ses o gürültüde bile duyuldu. Adam bıçağı hastanın karnına doğru salladı. “Bu işi bitireceğim!” diye fısıldadı.</p>

  <p>Hasta sağ elini hızla aşağıya indirerek önündeki bütün engelleri kaldırdı. Birden dönerek sol ayağıyla adamın kalça kemiğine bir tekme attı. “Çe...sab.”</p>

  <p>Adam sendeleyerek geri gitti ve içki içen üç kişiye çarptı. Elindeki bıçak yere düştü. Bıçak görülmüştü. Bunu bağırmalar izledi. Kahvedekiler hemen kalkıp dövüşenleri ayırdılar.</p>

  <p>“Defolun buradan! Kavganızı başka yerde edin!”</p>

  <p>“Polisin buraya gelmesini istemiyoruz, pis sarhoşlar!”</p>

  <p>Hasta adamların arasında kalmıştı. Kendisini öldürmeye kalkan serserinin kasığını tutarak kalabalığı yarıp kapıya gittiğini gördü. Kalın kapı açılıp kapandı. Adam karanlık Rue Sarrasin'e çıkıp kayboldu.</p>

  <p>Onun öldüğünü sanan, ölmesini isteyen biri sağ olduğunu öğrenmişti.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Pasaportuna göre adı Geoffrey P. Washburn olan hasta, Zürih’te uçaktan inince bir taksiye atladı ve “Carillon de Luc”  dedi. Bu adı düşünmeden söylemişti. Acaba bu otelin adını bir yerde mi okumuştu? Uçakta önündeki cepte duran broşürde görmüş olabilirdi.</p>

  <p>Hayır. Bu antreyi biliyordu. O koyu renk, cilalı tahta eşyalar hiç yabancı değildi. Zürih Gölüne bakan büyük pencerelerde öyle. Daha önce buraya gelmiş olacaktı. Şimdi durduğu yerde durmuştu. Uzun zaman önce o mermer üstlü kontuarın önünde durmuştu. Bunu otel kâtibinin sözleri de doğruladı. Bu sözler bir bomba etkisi yaptı.</p>

  <p>“Sizi gördüğüme çok sevindim, efendim. Son ziyaretinizden beri epey oldu.”</p>

  <p>Hasta, ne kadar oldu, diye düşündü. Neden adımı söylemiyorsun? Seni tanımıyorum! Kendimi de tanımıyorum! Bana yardım et! Lütfen yardım et!.. “Öyle oldu sanırım,” dedi. “Bana bir iyilik et. Bileğimi burktum ve yazı yazmakta zorluk çekiyorum. Şu kayıt kartını doldurur musun? Ben de imzamı atmak için elimden geleni yaparım artık.” Soluğunu tuttu. Kontuarın arkasındaki adam adını tekrarlamasını ya da hecelemesini isterse ne yapacaktı?</p>

  <p>“Tabii” Kâtip kartı doldurarak imzalaması için uzattı. Mr. J. Bourne, New York, N.Y. A.B.D.</p>

  <p>J. Bourne. İlk adı John muydu? James mi? Joseph mi? Kalemi alarak bileği ağrıyormuş gibi yüzünü buruşturdu. İlk adını yazması gerekiyor muydu? Hayır, kâtibin yazdığı gibi imza atacaktı: J. Bourne. Bu adı yazarken aklına bir şeyler gelmesini, bir şeyler anımsamayı bekledi. Fakat hiçbir şey olmadı. Sadece yabancı bir ad yazıyordu.</p>

  <p><br/></p>

  <p>Kâtip öne doğru eğildi. “Burada kaldığınız sürece koşulların aynı olmasını isteyeceksiniz sanırım. Öyle değil mi?”</p>

  <p>J. Bourne, “Bazıları değişmiş olabilir,” diye mırıldandı. “Eskiden neler istenmişti?”</p>

  <p>“Otele telefon eden ya da danışmaya soran herkese sizin burada olmadığınız söylenecek ve hemen durum size bildirilecekti. Tek istisna New York’taki şirketiniz. Eğer doğru anımsıyorsam, Treadstone Yetmiş Bir Şirketi.”</p>

  <p>Bir ad daha bulmuştu. Hemen Amerika'ya telefon edecekti. Küçük parçalar yerlerine yerleşiyordu. İçinde bir umut ve sevinç doğmuştu.</p>

  <p>“Tamam. Bunu unutmayacağım. Çok başarılısınız.” Adı kontuarın üstündeki plakada yazılı olan nazik adam, “Burası Zürih.” diye cevap verdi. “Daima fazla cömert davrandınız, Herr Bourne.”</p>

  <p>New York santral memurunun sözleri kesindi. “Böyle bir şirket yok, efendim. Son rehberlere de, özel telefon numaralarına da baktım. Treadstone Şirketi yok. Hatta buna benzeyen bir şirket bile yok.”</p>

  <p>J. Bourne, “Uğraştığınız için teşekkür ederim,” diyerek telefonu kapattı. Israrın anlamı yoktu. Adın bir şifre olduğu anlaşılıyordu. Bu adı veren kimse, herkesin erişemediği otel müşterisiyle bağlantı kurabiliyordu demek. Hasta gidip aynaya bakarak hafif sesle, “Sen Amerikan vatandaşı J. Bourne’ sun,” dedi. “Yaşamının en önemli şeyi de 'Sıfır - yedi - on yedi - on iki – sıfır - on dört - yirmi altı - sıfır' sayıları olabilir.”</p>

  <p><br/></p>

  <p>Doktor Washburn'ün hastası Bahnhofstrasse'ye saptığı zaman Gemeinschaft Bankasının hemen yakınındaki beyazımsı taş bina olduğunu kendiliğinden bildi. Kalın camlı kapıya yaklaştığı sırada içinde tuhaf bir duygu vardı. Gemeinschaft'dan kaçması gerektiğini hissediyordu. Ama artık bunu yapamayacaktı.</p>

  <p>“Bonjour monsiour. Vous desirez...” Ne istediğini soran adam ceket giymişti ve yakasındaki kırmızı rozet de onun görevli olduğunu belirtiyordu. Müşterinin kılığını görünce de Fransızca konuşması gerektiğine karar vermişti.</p>

  <p>J. Bourne ona İngilizce cevap verdi. “Görüşülecek özel ve gizli bir işim var.” Bu dili böyle doğal şekilde konuşmasına da hafifçe şaştı. Fakat İngilizce konuşmasının iki nedeni vardı. Ufak, tefek adamın yanıldığını anlayınca ne yapacağını merak ediyordu. İkincisi de bir saat boyunca söyleyeceklerinden bir tekinin bile yanlış anlaşılmamasını istemekteydi.</p>

  <p>Adam müşterinin paltosuna bakarak hafifçe kaşlarını kaldırdı. “Özür dilerim, efendim. Asansör sol tarafta. İkinci kat. Resepsiyon memuru size yardım edecek.”</p>

  <p>Resepsiyon memuru bağa gözlüklü, saçları kısa kesilmiş, orta yaşlı bir erkekti. Bourne’ un sözlerini duyunca, “Bizimle özel ve gizli bir işiniz var mıydı?”' diye sordu. “Evet.”</p>

  <p>“İmzanızı rica edeceğim.” Adam ortasında iki çizgi bulunan bir kâğıt uzattı. Müşteri de durumu anladı. Ada gerek yoktu. Elle yazılan sayılar ad ve imza yerine de geçiyordu. Washburn böyle söylemişti.</p>

  <p>Hasta elini gevşeterek sayıları arka arkaya yazdı. Sonra kâğıdı resepsiyon memuruna verdi. Adam sayıları inceleyip yerinden kalktı ve eliyle buzlu camları olan bir sıra dar kapıyı işaret etti. “Dördüncü odada beklerseniz biri hemen yanınıza gelecektir. Kapı kendiliğinden kilitlenir.” </p>

  <p>“Buna gerek var mı?”</p>

  <p>Adam şaşırarak ona baktı. “Bunu kendiniz istediniz efendim.” Nazik bir tavırla konuşuyordu ama duyduğu meraka biraz da şaşkınlık karışmıştı. “Bu üç sıfırlı bir hesap. Gemeinschaft'ta bu tür hesabı olanlar buraya gelmeden önce telefonla haber verirler. Böylece özel kapıdan girerler.”</p>

  <p><br/></p>

  <p>Washburn'ün hastası duymadığı bir kayıtsızlıkla konuştu. “Bunu biliyorum. Sadece acelem var.”</p>

  <p>“Ben bunu şimdi imza doğrulaması bölümüne götüreceğim,, efendim. Siz lütfen dört numaralı odada bekleyin.”</p>

  <p>Hasta gidip dört numaralı kapıdan içeriye girdi. Kapı kendiliğinden kapandı ve kilidin sesini de işitti. J. Bourne buzlu cama baktı. Sıradan bir cam değildi. İçinde ince tellerden oluşan bir ağ vardı. Cam çatlayacak olursa alarm zilinin çalmaya başlayacağından kuşkusu yoktu. Yani bir hücreye kapatılmıştı ve çağırılmayı bekliyordu.</p>

  <p>Duvarları tahta kaplamalı küçük oda zevkle döşenmişti fakat karşı tarafta buraya hiç de uymayan çelikten gri bir kapı vardı. Bourne deri koltuğa oturup bir gazeteye uzandı. Fakat okuduklarından bir şey anlamıyordu. Sonunda gri kapı açıldı ve kır saçlı, yüzü kartala benzeyen, uzun boylu, ince bir adam içeriye girdi. Kibar tipli adam bilgiye ihtiyacı olan bir eşitine yardıma gelmişti. İngilizcesi kusursuzdu. “Sizinle tanıştığıma çok sevindim. Gecikmemi bağışlayın lütfen. Bu durum biraz olağandışı. Korkarım, Herr Koenig'i şaşırttınız. Üç sıfırlı bir hesabın daha önceden haber vermeden buraya gelmesine sık rastlanmaz.. Öte yandan böyle bir durum bana zevk verir. Ben Walther Apfel' im. Lütfen içeriye buyurun.”</p>

  <p>Hastanın elini sıkan banka görevlisi çelik kapıyı işaret etti; gerisinde kalan oda rahat, ağır eşyalarla döşenmişti.</p>

  <p>“Onu rahatsız ettiğime üzüldüm. Sadece çok az vaktim vardı.”</p>

  <p>“Evet, kendisi bunu bildirdi.” Apfel masasının arkasına geçip müşterisine de oturması için önündeki deri koltuğu işaret etti. “Bir, iki formalite var. Ondan sonra işi konuşuruz.” Sonra üstüne kâğıt takılı beyaz kartonu alarak uzattı. Yalnız bu boş kâğıdın üstünde iki değil, on çizgi vardı. “Lütfen imzalayın. Asgari beş sıra yeterli.”</p>

  <p>“Anlayamadım. Bunu biraz önce yaptım.”</p>

  <p>“Çok da başarılıydınız. Doğrulama bunu belirtti. Fakat Mr. Koenig imzanın taklit edilmediğine inanmak için bunun ikinci kez tekrarını ister.”</p>

  <p>Hasta kalemi alarak yazmaya başladı. “Çok ihtiyatlı bir adam.” Dördüncü sıraya başladığı anda banker onu durdurdu.</p>

  <p>“Bu kadarı yeter. Kalanı sadece zaman kaybı. Doğrulamayı alır almaz hesabınız getirilecektir. Bilgisayar imzaları karşılaştıracak. Bu da saçma tabii. Böyle önlemler aldığımızı önceden öğrenen biri eğer sahtekârsa asla tekrar imza atmaya yanaşmaz.”</p>

  <p>“Neden olmasın? Bu kadar ileriye gittikten sonra neden bunu göze almasın?”</p>

  <p>“Bu büroya sadece bir giriş ve dolayısıyla bir çıkış vardır.Girdiğiniz odanın kapısının kilitlendiğini duymuşsunuzdur. Sahtekâr olduğu anlaşılan biri o odada hapis kalır.” “Ya silahı varsa?” “Silahınız yok.”</p>

  <p>“Kimse benim üstümü aramadı.”</p>

  <p>“Asansör dört ayrı açıdan arandı. Silahlı olsaydınız asansör birinci ve ikinci kat arasında dururdu.” “Çok ihtiyatlısınız.”</p>

  <p>“Hizmet etmeye çalışıyoruz.” Telefon çalınca Apfel cevap verdi. “Evet?.. Gelin.” Banker müşterisine baktı. “Hesap dosyanız burada.”</p>

  <p>“Çok süratli oldu bu.”</p>

  <p>“Herr Koenig bunu birkaç dakika önce imzaladı. Kendisi sadece bilgisayarın cevabını bekliyordu.” Apfel bir çekmece açarak bir deste anahtar çıkardı. “Düş kırıklığına uğradığından eminim. Bir karışıklık olduğuna inanıyordu.”</p>

  <p>Çelik kapı açıldı ve resepsiyon memuru Koenig siyah madeni bir kutuyla içeriye girdi. Bunu bir şişe Perrier'yle iki bardak bulunan tepsinin yanına bıraktı. Apfel müşterisi için bir bardağa Perrier koyup memurun çıkmasını bekledi. Desteden bir anahtar ayırdı. “Dosyanın kilidini açabilir miyim? Yoksa bunu kendiniz yapmayı mı istersiniz?” </p>

  <p>“Haydi açın.”</p>

  <p>Banker başını kaldırıp baktı. “Ben kilidi açmaktan söz ettim. Kapağı değil. Bu bana verilen bir hak değil ve bu sorumluluğu da istemem zaten. Adınız listemize geçirilmiştir fakat benim durumumda olan biri bunu bilemez.”</p>

  <p>“Ya birine para yollamak istersem?”</p>

  <p>“Para çekme formuna numaradan oluşan imzanızı atmanız yeterlidir.”</p>

  <p>“Ya bunu İsviçre dışında bir bankaya benim adıma yatırmanızı istersem?”</p>

  <p>“O zaman bir isme gerek duyulur. Bu koşullar altında bu ad da benim sorumluluğum ve hakkım sayılır.”</p>

  <p>“Açın.”</p>

  <p>Banker kutuyu açınca Washburn'ün hastası soluğunu tuttu. Midesinde şiddetli bir sancı duydu. Apfel büyük bir ataşla tutturulmuş bir deste hesabı kaldırdı. Gözleri sayfanın sağ üstüne kaydı. Bankerin yüzü pek değişmedi ama tam değil. Alt dudağı hafifçe uzadı ve eğilip kâğıtları sahibine uzattı.</p>

  <p>Germeinshaft'ın antetli kâğıdındaki yazılar müşterinin dilinde, yani İngilizceydi:</p>

  <p>Hesap: Sıfır - On yedi - On iki - Sıfır - On dört - Yirmi altı -Sıfır</p>

  <p>İsim: Hukuk kurallarına göre sahibine belirtilmiştir.</p>

  <p>Ayrı zarfa konularak kapatılmıştır.</p>

  <p>Hesapta bulunan miktar : 7 500 000 Frank</p>

  <p><br/></p>

  <p><br/></p>

  <p>Hasta ağır ağır soluk verirken sayılara baktı. Ne düşünmüş olursa olsun böyle bir şeye hazır değildi. Beş ay içinde başından geçenler kadar korkutucuydu bu. Şöyle bir hesapladığında paranın beş milyon dolardan fazla olduğunu anladı. 5 milyon dolar! Nasıl? Neden?</p>

  <p>Elinin titremesine engel olarak yatırılan paraları gösteren kâğıtları karıştırdı. Bunlar da epey yüklüydü. Hem hiç 300.000 franktan az yatırıldığı olmamıştı. Yirmi üç ay içinde her beş ya da sekiz hafta içinde yatırılmıştı paralar. Sonuncu para Singapur'dan yollanmıştı ve iki milyon yedi yüz bin Malezya Doları, yani tam 5,175.000 İsviçre Frangı tutmuştu. Kâğıdın altında kenarları siyah bordürlü bir zarf gördü. Bunun üstüne de:</p>

  <p>Kimlik: Sahibi açabilir</p>

  <p>Hukuki Kısıtlamalar: Treadstone, Yetmiş Bir Şirketinin kayıt görevlisi. Başvuran hesap sahibinden yazılı talimat getirecektir. Yazılıydı."</p>

  <p>Hesap sahibi, “Bunu kontrol etmek isterim,” dedi.</p>

  <p>Apfel mırıldandı. “Bu sizin malınız. Kimsenin el sürmediğinden emin olabilirsiniz.”</p>

  <p>Hasta zarfı alarak çevirince Gemeinschaft'ın müdürünün zarfın kapağının dört tarafına vurulmuş olduğunu gördü. Mühürler hiç bozulmamıştı. Zarfı yırtarak içindeki kartı alıp okudu:</p>

  <p><br/></p>

  <p>Adres Belirlenmemiş</p>

  <p>Vatandaşlık A.B.D.</p>

  <p>Hesap sahibi Jason Charles Bourne</p>

  <p>Demek adım Jason Bourne, diye düşündü. Tek başına J. Bourne onun için bir şey ifade etmemişti. Fakat Jason Bourne'u kabul edebilirdi. Bunu uygun bulmuştu. Amerikalı Jason Charles Bourne'du. Fakat kalbinin deli gibi çarptığını, kulaklarının uğuldadığını hissediyordu ve midesindeki sancı iyice artmıştı. Ne oluyordu? Neden yine karanlıklara, kara sulara gömülür gibi bir duyguya kapılmıştı?</p>

  <p>Walther Apfel, “Bir şey mi oldu?” diye sordu. “Hayır. Her şey yolunda. Adım Bourne. Jason Bourne.” Bağırıyor muydu yoksa fısıldıyor muydu? Bunu söyleyecek durumda değildi.</p>

  <p>“Sizi tanımakla onur duyarım, Mr. Bourne. Kimliğiniz gizli kalacaktır. Gemeinschaft Bankasının bir müdürü olarak söz veriyorum.”</p>

  <p> “Teşekkür ederim. Korkarım, bu paranın büyük bölümünü transfer etmem gerekiyor ve yardımınıza ihtiyacım var.”</p>

  <p>“Yine onur duyarım. Yardım edebilmek ya da akıl verebilmek beni mutlu edecektir.”</p>

  <p>Bourne, Perrier bardağına uzandı.</p>

  <p>Apfel'in bürosunun çelik kapısı arkasından kapandı. Birkaç saniye sonra bu zevkle döşenmiş hücreden çıkıp resepsiyon odasına geçecek ve asansöre gidecekti. Birkaç dakika sonra bir ad, cebinde büyük sayılacak bir para, korku ve şaşkınlıkla Bahnhofstrasse'ye çıkacaktı.</p>

  <p>İşi halletmişti. Doktor Geoffrey Washburn'e kurtardığı hayatın değerinden çok fazlası yollanmıştı. Teleksle 1.500.000 İsviçre Frangını Marsilya'da şifreli bir hesaba transfer etmişlerdi. Washburn'ün adı hiç kullanılmadan ya da açıklanmadan İle de Port Noir'ın tek doktoruna haber verilecekti. Washburn'ün bütün yapacağı da Marsilya'ya gidip şifreyi tekrarlamaktı. Para onun olacaktı. Bourne para kendisine teslim edildiğinde, doktorun yüzünün alacağı hali düşünerek kendi kendine gülümsedi. Egzantrik, alkolik doktor on, on beş bin sterline bile çok sevinirdi Artık bir milyon dolardan fazla parası vardı. Bu para onun kurtulmasını ya da mahvolmasını sağlayacaktı. Bu seçimi doktor yapacaktı.</p>

  <p>Paris’te Rue Madeleine'deki bir bankaya da Jason C. Bourne adına 4.000.000 frank yollamıştı. Herr Koenig amirine müşterinin parasının üç gün içinde Paris’te olacağını bildirmişti.</p>

  <p>Sonuncusu diğerlerine oranla küçük bir iş sayılabilirdi. Apfel'in bürosuna yüz tane bin frank getirilmişti. Bourne hesap numarasını yazarak bu parayı çekmişti. Bankada 1.400.000 frank kalmıştı ve hangi ölçüye göre olursa olsun ufak bir para sayılmazdı. Bütün iş bir saat yirmi dakikada tamamlanmıştı. Kusursuz görülen iş sırasında bir tek şey onu rahatsız etmişti. O da Koenig'in ciddilikle zafer ifadesi karışmış olan yüzü olmuştu. Adam, Apfel'e telefon etmiş, büroya alınmış ve amirine siyah bordürlü küçük bir zarf getirerek Fransızca, “Bir fiş,” demişti.</p>

  <p>Banker zarfı açmış, bir kart çıkarıp incelemiş, sonra bunları Koenig'e vermişti. “İşlemler uygulanacak.”</p>

  <p>Koenig çıkınca Bourne, “Benimle ilgisi var mı?” diye sormuştu.</p>

  <p>“Böyle büyük paraları transfer ettiğimizde bankamız bu önlemleri alır.” Banker ona güven vermek için gülümsemişti.</p>

  <p>Kilit çıtırdayarak açıldı. Bourne buzlu camlı kapıyı iterek Herr Koenig'in özel krallığına girdi. İki adam daha gelmiş, resepsiyon odasında, iki köşede oturuyordu. Adamlar ayrı hücrelere alınmadığı için Bourne onların üç sıfırlı hesap sahipleri olmadığı kanısına vardı. Fakat tam asansöre gelip düğmeye basarken bir hareketi fark etti. Resepsiyon memuru Koenig dönmüş, iki adama başıyla işaret ediyordu. Asansörün kapısı açılırken iki adam ayağa kalktı. Bourne döndü. Sağdaki adam paltosunun cebinden küçük bir telsiz çıkarıp aygıtı açarak çabucak bir şeyler söyledi. Soldaki adamın sağ eli yağmurluğunun altında gizliydi. Elini ortaya çıkarınca, Bourne ucuna susturucu takılmış olan 38'lik siyah otomatik tabancayı gördü. Bourne geri geri giderek boş asansöre girerken iki adam üstüne geldi. Çılgınlık başlamıştı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Asansör kapısı kapanırken telsizli adam içeriye girmişti bile. Arkadaşı da tabancasıyla Bourne'un kafasına nişan alıyordu. Jason birden korkmuş gibi sağa eğildi, sonra sol ayağını kaldırarak silahlı adamın eline tekme attı. Tabanca yukarıya kalkarken adam sendeleyerek geriledi ve silahtan arka arkaya boğuk bir ses çıktı. Kurşunlar tavanın kalın tahtasına saplanmıştı. Bourne dönmeye devam ederek omzuyla ikinci adamın karnına vurdu. Sağ eliyle onu göğsünden itip soluyla da aygıtı tutan elini yakaladı. Adamı tuttuğu gibi duvara vurdu. Telsiz havada uçtu, yere düşerken Fransızca sesler yükseldi. “Henri, ne var? Ne oluyor orada?”</p>

  <p>Jason'un gözlerinin önünde başka bir Fransız belirdi. Yirmi dört saatten kısa bir süre önce, La Bouc de Mer kahvesinde kendisine inanamayan gözlerle, dehşetle bakan ve öldürmeye kalkan biri... Adam hiç vakit kaybetmeden Zürih'e haber göndermişti. Ölü sandıkları canlıydı. Onun hemen öldürülmesi istenmişti anlaşılan;</p>

  <p>Bourne önündeki Fransızın boynuna kolunu dolayıp sağ eliyle adamın kulağını bükerek, Fransızca, “Kaç kişiler?” diye sordu. “Aşağıda kaç kişi var ve neredeler?”</p>

  <p>“Kendin anla, domuz!”</p>

  <p>Asansör birinci kata yaklaşıyordu. Jason, Fransızın kulağını yarısına kadar yırtıp başını da duvara vurdu. Adam haykırarak yere yığıldı. Bourne onun paltosunun önünü açıp yoklayınca kısa namlulu bir tabanca buldu. Bir an birinin asansördeki silah arama aygıtını durdurmuş olabileceğini düşündü. Koenig. Bunu unutmayacaktı. Tabancanın namlusunu Fransızın açık ağzına soktu.</p>

  <p>“Söyle yoksa kafatasının arkasını uçurum!” Adam inleyince silahı çekti.</p>

  <p>“İki kişi var. Biri asansörlerin orada bekliyor. Diğeri arabanın yanında. Kaldırımda.”</p>

  <p>“Nasıl bir araba? Ne renk?”</p>

  <p>Asansör yavaşlamıştı. Durmak üzereydi.</p>

  <p>“Kahverengi Peugeot.”</p>

  <p>“Antredeki adam ne giymiş?”</p>

  <p> “Siyah bir pardösü!”</p>

  <p><br/></p>

  <p><br/></p>

  <p>Asansör durdu. Bourne Fransızı ayağa kaldırdığı sırada kapı açıldı. Sol tarafta duran siyah yağmurluklu, garip bir altın çerçeveli gözlük takmış bir adam ilerledi. Camların arkasındaki gözler durumu anladı. Fransızın yanağından kanlar süzülüyordu. Adam yağmurluğunun büyük cebindeki elini çıkardı. Yine susturucu takılmış bir tabanca Marsilya'dan gelen hedefe çevrildi. Bourne asansörden çıkarken Fransızı önüne çekti. Arka arkaya fısıltıyı andıran üç ses duyuldu. Fransız itiraz etmek ister gibi son kez bağırdı. Sırtı geriye büküldü ve mermer yere devrilip kaldı. Altın çerçeveli gözlüklü adamın sağında kalan bir kadın bağırmaya başladı. Ona birkaç adam katıldı. Hepsi de polis çağrılması için haykırıyordu. Jason camlı kapıya doğru koşunca antredeki panik de arttı. Bir buçuk saat önce onu Fransız sanan adam duvardaki telefonu açmış bağırıyordu. Yanındaki muhafız da silahını kapıya doğru giden Bourne'a çevirmişti. Bourne ona bakmamaya gayret ederek telefondaki adama seslendi. “Onu gördüm! Altın çerçeveli gözlük takmış olan adam. Onu gördüm!”</p>

  <p>“Ne? Siz kimsiniz?”</p>

  <p>“Ben Walther Apfel'in arkadaşıyım! Beni dinleyin! Şuradaki siyah yağmurluklu, altın çerçeveli gözlüğü olan adam!”</p>

  <p>Bürokrat kafası birkaç yüz yıldan beri değişmemişti. İnsan müdürünün adını duyunca emirlere uyardı. Müşterileri karşılayan adam, hemen muhafıza döndü. “Herr Apfel! Duydun! Gözlüklü adam. Altın çerçeveli gözlüğü olan adam.”</p>

  <p><br/></p>

  <p>Muhafız, “Evet, efendim,” diyerek koştu. Jason da camlı kapıya yaklaştı. Tam kapıyı açarken arkasına baktı ve muhafızın etrafındaki paniğe kapılmış adamlardan daha ağır yürüyen siyah yağmurluklu, gözlüksüz bir adamın yanından geçtiğini gördü. Adam hızlanarak Bourne'a doğru geldi.</p>

  <p>Jason'u kurtaran, bankanın önüne toplanmış kalabalık ve sirenlerini öttürerek Banhofstrasse'ye gelen polis arabaları oldu. Hemen sağa doğru birkaç adım atıp kalabalığa karıştı ve durdu. Köşede duran kahverengi Peugeot'yu ve yanında bekleyen erkeği gördü. Onun sağ eli de paltosunun cebindeydi. Onbeş saniye sonra siyah yağmurluklu adam da altın çerçeveli gözlüğünü takarak onun yanına geldi. İki adam acele acele konuşup gözleriyle caddeyi taradılar. Sonra gözlüklü olanı yağmurluğunu çıkarıp arabaya attı. Diğeri de direksiyona geçip arabayı çalıştırdı. Katil yine gözlüğünü çıkardı ve Jason'un ummadığı bir şey yaptı. İçeriye koşan polislerin peşine takıldı. Jason, Peugeot'nun uzaklaştığını da görünce daha fazla seyredemeyeceğini anladı. Bir an önce Carillon du Lac'dan eşyalarını toplamalı, Zürih'ten ayrılıp Paris'e gitmeliydi.</p>

  <p>Neden Paris, diye düşündü. Neden paranın Paris'e gönderilmesini istedim? Paris'te çok önemli bir şey varmış gibi davrandım. Neden?</p>

  <p>Carillon du Lac'a girince otel kâtibini kontuarın arkasında göreceğini umdu. Fakat adam yerinde yoktu. Kâtibin adının Stossel olduğunu öğrenmişti. Odasına çıkınca ona bir not yazacaktı.</p>

  <p>Boşaltmamış olduğu bavuluna tıraş takımını attı. Fransızdan aldığı tabancayı gözden geçirip paltosunun cebine soktu. Sonra oturup Stossel'e bir mektup yazdı:</p>

  <p>“Bana yollanacağını sandığım haberleri almak için kısa süre sonra sizinle temasa geçeceğim. Bu haberlere dikkat edeceğinizi ve benim yerime bunları alacağınızı umarım.”</p>

  <p>Bu son sözler hemen aklına gelmiş ve inanılmayacak bir kolaylıkla yazılmıştı. Eğer anımsamadığı Treadstone Yetmişbir den haber gelirse bilmek istiyordu. Burası Zürih'ti ve haber gelirse mutlaka kendisine ulaşırdı. Kâğıdın içine bir beş yüz frank koyup zarfı kapattı. Sonra bavulunu alarak odadan çıktı. Asansörlere doğru gitti. Bir düğmeye basarken bankayı anımsayarak arkasına baktı. Kimse yoktu. Aşağıya inen bir asansör durdu, kapı açılınca kızıl saçlı bir kadınla iki yanında duran erkekleri gördü. Hepsi de otuz, otuz beş yaşlarındaydı. Kadın iki erkeğe bakarak konuşuyor, gülümsüyordu. Soldaki erkek, “Yarınki kapanış konuşmasından sonra evine mi döneceksin?” diye sordu.</p>

  <p>“Emin değilim. Ottavva'dan haber bekliyorum. Lyon'da akrabalarım var. Onları görmek fena olmaz.”</p>

  <p>Adam, “Kapanış konuşmasına bir gün yetmez Marie,” diye cevap verdi. “Bu arada dünkü konuşman çok iyiydi. Bir şey anlamadım ama fevkaladeydi.”</p>

  <p>Asansör duracağı sırada ikinci adam konuştu. “Salonda en arkada oturalım. Geç kaldık zaten. Bertinelli'nin ekonomiyle ilgili varsayımları da çekilmez. Hem uyuyabiliriz de. Slâytlar göstereceği için salon karanlık olacak.”</p>

  <p>Kapı açılınca erkekler antrenin yan tarafına doğru gittiler. Jason da danışmaya yaklaşan kadını izledi. O sırada birkaç adım ilerideki tahtaya takılı yazıyı da dalgın dalgın okudu.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><b><i>ALTINCI DÜNYA EKONOMİ KONFERANSINA HOŞGELDİNİZ.</i></b></p>

  <p><b><i>GÜNÜN PROGRAMI: 18.30 de MİLAN ÜNİVERSİTESİNDEN DOKTOR EUGENİO BERTİNELLİ'NİN KONUŞMASI. DAİRE 7'DE</i></b></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>“507 numaralı oda. Santral memuru bana bir telgraf geldiğini söyledi.” Kadın İngilizce konuşuyordu. Ama zaten Ottavva'dan haber beklediğini açıklamıştı. Demek Kanadalıydı.</p>

  <p>Kâtip arkadaki gözlerden birinden bir zarf alarak uzattı.</p>

  <p>“Doktor St. Jacques?”</p>

  <p>“Evet. Çok teşekkür ederim.”</p>

  <p>Kadın dönüp zarfı açarken kâtip Bourne'un karşısında durdu</p>

  <p> “Evet, efendim?”</p>

  <p>“Kâtip Herr Stossel'e bu mektubu bırakmak istiyorum. Sabah kendisini arayacağım.”</p>

  <p> “Tabii efendim.”</p>

  <p>Bourne bavulunu alarak otelin kapısına doğru yürüdü. Dışarıda bekleyen birkaç taksi olduğunu gördü. Sonra birden soluğunu tutarak durdu. Dışarıda taksilerin önünde kahverengi bir Peugeot park etmişti. Arabanın kapısı açıldı ve bir adam... siyah yağmurluklu katil indi. Öbür kapıdan da başka bir adam çıktı. Fakat bankanın önünde gördüğü adam değil, büyük cepleri olan bir yağmurluk giymiş başka bir katildi. Kendisini asansörde 38'lik tabancayla vurmaya kalkan katil.</p>

  <p>Onu nasıl bulmuşlardı? Zürih'teki lüks otelleri aramış olacaklardı. Kendisi gibi üç sıfırlı bir hesap sahibinin de ancak böyle lüks bir yerde kalacağını biliyorlardı tabii.</p>

  <p>Vakti yoktu. Çok geç kalmıştı. Kendisi camlı kanatlı kapıdan dışarısını görebiliyordu. Katiller de dışarıdan onu görüyorlardı kuşkusuz. İkinci adam Bourne'u fark etmişti. İki adam konuştular, sonra kapıya doğru geldiler. Peki, kalabalık bir otelin antresine gidip birini öldürebileceklerini mi sanıyorlardı? Bundan kuşku yoktu. Kalabalık ve gürültü sayesinde susturucu takılı tabancaların sesleri duyulmayacaktı. Bu adamlar koşup polisten yardım istemeyeceğini nasıl düşünebiliyorlardı? Birden cevabı anladı ve bu da soru kadar onu sarstı. Katiller kesinlikle onun polise başvuramayacağını biliyorlardı. Jason Bourne polislerden kaçmak zorundaydı... Fakat neden? Yoksa polisler onu mu arıyordu?</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Katiller kapıyı açarlarken Jason döndü. Tek bir adam hemen görülen bir hedef sayılırdı. Ama yanında biri olursa durum değişirdi. Hem hava kararmıştı. Yanında biri olursa kararlı katiller hata yapıp yanlış kimseyi öldürmekten çekinirlerdi. Bunun nedeni de acıma değil avın elden kaçması olasılığıydı. Dönerek duvarın önündeki mermer kontuara yaklaştı. Otel müşterileri yollayacakları telgrafları oradaki kâtibe veriyorlardı. Kontuarın önünde şişman bir erkekle kızıl saçlı, koyu kırmızı ipek elbise giymiş bir kadın gördü. Asansörde ekonomiden söz eden kadındı bu. Bourne arkasına bir göz attı. Katiller kalabalığı yararak biri sağdan, biri soldan geliyordu. Birden asansördeki adamın sözlerini anımsadı. “En arkada oturalım... Uyuyabiliriz. Slâyt gösterileceği için salon karanlık olacak,” demişti.</p>

  <p>Jason yine dönerek kızıl saçlı kadına baktı: Telgrafını yazmış kâtibe teşekkür ediyordu. Adam hemen kararını vererek yaklaşıp usulca onun koluna dokundu. “Doktor? Siz doktorsunuz, değil mi?”</p>

  <p>Kadın, “St, Jacques,” diye cevap verdi. “Siz asansördeki adamsınız.”</p>

  <p>“Sizin Doktor St. Jacques olduğunuzu bilmiyordum. Bertinelli'nin konuştuğu yeri sizin bildiğinizi söylediler.” </p>

  <p>“Tahtada yazılı. Yedi numaralı dairede.” </p>

  <p>“Korkarım, orasının nerede olduğunu bilmiyorum. Acaba bana gösterebilir miydiniz? Geç kaldım ve konuşmayla ilgili not almam gerekiyor.”</p>

  <p>“Bertinelli'nin konuşmasını mı dinleyeceksiniz? Neden? Siz Marksist bir gazeteden misiniz?”</p>

  <p>“Tarafsız bir ajanstanım,” diyen Bourne, bu sözleri nereden bulduğunu düşündü. “Birkaç gazeteyi temsil ediyorum. Lütfen bana yardım edin.” </p>

  <p>Sağına bakınca adamların ancak altı metre kadar geride olduklarını gördü. Neredeyse bu tuzaktan kurtulmak için kadını kolundan tutup çekecekti.</p>

  <p>“Benimle gelin.” Kadın arka taraftaki geniş koridora doğru yürüdü. İki yanında konferans salonları vardı koridorun; dipteki çift kanatlı kapının üstünde de sarı madenden yedi yazılıydı.</p>

  <p>Marie St. Jacques, “İşte burası,” diye gösterdi. “İçeriye girerken dikkat edin. Karanlık olabilir. Bertinelli slâyt göstererek konuşur.”</p>

  <p>“Kendisi platformda mı?”</p>

  <p>“Evet. Aslında sadece gösteriler için böyle platform kullanılır.”</p>

  <p>“Fakat gösterilen şeylerin salona sokulmuş olması gerekir. Orada bir çıkış var mı? Başka bir kapı?”</p>

  <p>“Hiç fikrim yok. Artık gitmeliyim. Profesörün konuşmasının zevkini çıkarın.” Kadın ayrılmak için döndü.</p>

  <p>Bourne bavulunu yere bırakarak onun kolunu yakaladı. Kadın sinirlenerek öfkeyle baktı. “Lütfen elinizi çekin.”</p>

  <p>“Sizi korkutmak istemiyorum fakat başka seçeneğim yok.”</p>

  <p>Hafif sesle konuşurken kadının omzunun üstünden bakıyordu. Katiller yavaşlamışlardı ve kapana kısılmak üzereydi. “Benimle gelmek zorundasınız.”</p>

  <p>“Saçmalamayın!”</p>

  <p>Bourne kadının kolunu sıkarak onu çekip önüne geçirdi ve tabancasını çıkardı. Kadının vücudunun silahı katillerden gizlediğinden emindi. “Bunu kullanmayı istemiyorum. Canınızı yakmak istemem. Fakat mecbur kalırsam her ikisini de yapacağım.” </p>

  <p>“Tanrım...” </p>

  <p>“Konuşmayın. Dediklerimi yaparsanız bir şey olmaz. Bu otelden çıkmam gerekiyor ve bana yardım edeceksiniz. Buradan çıkınca sizi bırakacağım. Ama daha önce olmaz. Gelin. Daireye gireceğiz.” Namluyu kadının karnına dayadı. Böylece onun sinmesini sağladı. “Yürüyün.” Kapıyı açarak kadını içeriye itti. O anda koridorda birinin bağırarak Almanca bir tek kelime söylediğini duydu.</p>

  <p>“Çabuk!”</p>

  <p>Karanlıktaydılar ve bir an sonra projeksiyon makinesinin ışığı salondaki dinleyicilerin başlarını aydınlattı. Ama aygıt bir arıza yapmış olacak ki, salon birden yine karanlığa gömüldü. Biri, “Lütfen 12 numaralı slâytı verin,” dedi.</p>

  <p>Jason gözleriyle karşı tarafı araştırıyor, çıkış kapısını arıyordu. Kırmızı ışık kaçabilmek demekti. Birden uzakta, platformun orada parlak kırmızı noktayı seçti. Oraya erişmesi gerekiyordu.</p>

  <p>Başını çevirince dairenin kapısının açıldığını ve koridordan gelen ışıkta altın çerçeveli bir gözlüğün pırıldadığını da gördü. Kadını çekerek yürüttü. Duvar boyunca ilerleyerek platforma kadar geldiler. Jason kadını köşeye dayayıp vücuduyla ona yaslandı. Yüzünü de yüzüne yaklaştırdı. Marie St. Jacques, “Bağıracağım,” diye fısıldadı.</p>

  <p>“Sizi vururum.” Gözleriyle etrafı araştırdı. İki katil de içeriye girmiş, sıra sıra yüzler arasında hedefi bulmaya çalışıyorlardı.</p>

  <p>“Lütfen on üç numaralı slaytı verin.”</p>

  <p>O sırada yine projektörün ışığı söndü. Bourne da bundan yararlanarak kadını çekip on beş metre kadar ilerideki platforma yaklaştı. Projektör yandığı sırada da kadını boynundan tutarak zorla diz çöktürdü. Kendisi de çömeldi. Aradaki sıra sıra insanlar sayesinde katillerden gizlenmişti. Kadının kolunu sıktı. İlerlemesini belirtiyordu. Marie St. Jacques dizlerinin üstünde emekleyerek ilerlerken titremekteydi.</p>

  <p>İtalyan profesör slâytla ilgili bir şeyler söylüyordu. Sonra projektörde yine arıza oldu. Etraf karanlığa gömülünce, Jason acımasızca kadının kolunu yakaladı. “Platforma çıkın ve arka kapıya koşun! Arkanızdayım. Durur ya da bağırırsanız vururum.”</p>

  <p>“Tanrı aşkına beni bırakın.”</p>

  <p>“Henüz olmaz.” Kesin konuşmuştu. Başka bir yerde bir çıkış daha olması gerekiyordu. Dışarıda adamlar Marsilya'dan gelen hedefi bekliyorlardı. “Haydi, koşun.” Bourne kadını tuttuğu gibi platforma çıkardı ve kendisi de oraya atladı. Birlikte koşarlarken birden projektör yanarak gözlerini kamaştırdı. Salondakiler platformu aydınlatan ışıkta iki kişiyi görünce hayret ve alayla bağırdılar. İtalyan profesör de bu duruma sinirlenmiş anadilinde, “Bu ne rezalet! Faşist bunlar,” diye bağırıyordu.</p>

  <p>Bunu başka sesler, ani, sert ve öldürücü üç ses izledi. Namlularına susturucu takılmış silahlarla ateş edilmişti. Kurşunlar duvarların kaplamalarına sapandı.</p>

  <p>Salonun ortasından bir çığlık yükseldi. Bourne kadını iterek yere çömelmesini sağladı. Kendisi de eğilirken karşısındaki çıkış kapısını gördü. O sırada kurşunlar hemen kafalarının üstündeki duvara yağmaya başladı. Katiller birkaç saniye sonra onlara erişecekti. Hem silahlarında başka kurşun kaldığını da biliyordu adam. Zaten hedefini bulacak bir tek kurşun da yeterliydi.</p>

  <p>Birden koluyla vurarak çıkış kapısını açtı. Tekmeler atmaya çalışan St. Jacques adlı kadını da sürükleyerek dışarıya çıkardı. Kadın, “Yeter!” diye bağırıyordu. “Daha ileriye gidemem! Sen delisin! Onlar tabanca sesiydi!”</p>

  <p> Jason madeni kapıyı ayağıyla iterek kapattı. “Ayağa kalk!”</p>

  <p> “Hayır!”</p>

  <p>Jason elinin tersiyle kadının yüzüne vurdu. “Bunu yapmak istemezdim ama benimle gelmek zorundasın. Kalk! Sana söz verdim. Dışarıya çıkınca seni bırakacağım.” .Fakat nereye gidiyordu? Başka bir koridordaydılar ama burada halı, cilalı kapılar ya da ışıklar yoktu. Önce kapının açılmamasını sağlamalıydı. Burası yükleme yerine benzeyen, boş bir geçitti. Projektörlerin filan orada duran tekerlekli yük taşıyıcılarıyla getirilmiş olduğu anlaşılıyordu. Marie St. Jacques ayağa kalkmıştı. Adam onu sıkıca tutarken öbür eliyle ilk tekerlekli arabayı yakaladığı gibi çıkış kapısının önüne çekti. Omzuyla arabaya dayanarak madeni kapıya yapıştırdı. Arabanın durmasını sağlayan düğmeye basınca alttan çıkan bir dil kapının altına girip sıkıştı.</p>

  <p>Kadın dönmüş kendini kurtarmaya çalışıyordu. Gözlerinden yaşlar akarken dudakları titriyor ve bağırıyordu. Bourne onu çekerek koştu. Carillon de Lac'ın arka kapısını bulması gerekiyordu. Çünkü kadına orada ihtiyacı olacaktı. Dışarıda bekleyenler bir çift görünce yanılırlardı. Tek başına bir erkeğin koşarak kapıdan çıkmasından farklıydı.</p>

  <p>Arkadan gürültüler geliyordu. Katiller madeni kapıyı açmaya çalışıyorlardı. Fakat buna dayanan ağır araba ve kapının altına girip sabitleşmesini sağlayan dil yüzünden kapıyı yerinden oynatamıyorlardı.</p>

  <p>Dört basamaktan inip madeni bir kapıya geldiler. Burası otelin yük kapısıydı ve geride de Carillon de Lac'ın arka araba parkı vardı; Oraya erişmek üzereydiler. Bütün sorun doğal görünmekti.</p>

  <p>Korkudan kazık gibi kesilmiş kadına, “Beni dinle,” dedi. “Seni bırakmamı istiyor musun?”</p>

  <p>“Oh Tanrım, evet! Lütfen!”</p>

  <p>“Öyleyse dediklerimi yapacaksın. O kapıdan günlük işlerini bitirmiş, normal insanlar gibi çıkacağız. Koluma gireceksin ve ağır ağır yürüyüp konuşarak arka parktaki arabalara yaklaşacağız. İkimiz de neşeliymişiz gibi güleceğiz. Anladın mı?”</p>

  <p>“Bileğim kırıldı sanırım.”</p>

  <p>“Hayır, kırılmadı.” - </p>

  <p>“Sol kolum, omzum. Kolumu kımıldatamıyorum. Zonkluyor.”</p>

  <p>“Bir sinir ucuna basınç yapılmış olmalı. Birkaç dakika sonra geçer.”</p>

  <p>“Sen bir hayvansın.”</p>

  <p>Bourne, “Yaşamak istiyorum,” diye cevap verdi. “Gel. Kapıyı açınca başını kaldırıp bana gülmen gerektiğini unutma.”</p>

  <p>“Bu, ömrüm boyunca yaptığım şeylerin en gücü olacak.”</p>

  <p>“Ölmekten daha kolaydır.”</p>

  <p>Kadın ezilen elini adamın kolunun altına soktu. Birlikte dışarıya çıktılar. Bourne paltosunun cebindeki tabancayı sıkıca tutuyordu. Park yerine giderlerken Marie St. Jacques boğulur gibi bir ses çıkararak güldü. Uzun boynundaki damarlar kabarmıştı. Neredeyse bayılacağı belliydi. Adam önlerindeki sıra sıra karanlık arabalara bakarken birden madene değen madenin çıkardığı hafif sesi duydu. Bu, sağdaki ön sıraların birinden gelmişti. Hangi sıradan? Hangi arabadan? Sonra küçük, yeşil bir yuvarlak gördü. Parlak fakat hafif bir yeşil ışıktı bu. Onlar hareket ederken ışık da hareket ediyordu.</p>

  <p>Yeşil, küçük ışık! Birden unuttuğu geçmişinden çıkan bir hayal gözlerinin önünde belirdi. Gözlerini birbirini kesen iki ince hatta dikmişti. Bu bir tüfeğin enfrarujlu gözetleme yeriydi.</p>

  <p>Peki, katiller durumu nasıl anlamışlardı? Buna verilecek birkaç yanıt vardı. İçeridekiler bankada yaptıkları gibi telsizle durumu bildirmiş olabilirlerdi. Ayrıca kendisi paltolu, yanındaki 'kadın ince, ipek elbiseliydi. Gece soğuktu. Hiçbir kadın sokağa böyle çıkmazdı.</p>

  <p>Birden sola dönerek omzuyla kadını itip yere devirdi. Boğuk patlamalar birbirini izledi. Sonra Bourne kendini yere atarak yuvarlandı ve paltosunun cebinden çıkardığı tabancayla arabanın camına nişan aldı. Üç kurşun sıktı. Duran karanlık arabadan bir feryat yükseldi. Bunu şiddetli bir iç çekiş izledi, sonra derin bir sessizlik oldu. Bourne hareketsiz yatıyor, dinliyor, gözlüyor, tekrar ateşe hazır bekliyordu.</p>

  <p>Sonra ayağa kalkacak oldu ama başaramadı. Acı göğsünden vücuduna yayılıyor ve soluğunu kesiyordu. Sol omzu, göğsü, sol kalçası, yani bir ay önce düzinelerle dikişlerin alınmış olduğu yerlere zarar vermişti. Henüz tümüyle iyileşmemiş olan kasları fazla gerilmişti. Oysa kalkması, kendisini öldürmeye yeltenen katilin arabasına erişmesi gerekiyordu. O arabayla kaçmalıydı.</p>

  <p>Başını çevirince kadının yavaş yavaş doğrulduğunu gördü. Bir an sonra koşup kaçacaktı. Ama onu bırakamazdı. Sola doğru yuvarlanıp tabancasını kadının başına doğru çevirdi. </p>

  <p>“Kalkmama yardım et.” Sesindeki acıyı fark etmişti.</p>

  <p>“Ne?”</p>

  <p>“Duydun. Kalkmama yardım et!” </p>

  <p>“Gidebileceğimi söyledin! Bana söz verdin!” </p>

  <p>“Sözümü geri almak zorundayım.”</p>

  <p>“Ne olur yapma!”</p>

  <p>“Tabancayı yüzüne çevirdim, doktor. Gelip kalkmama yardım etmezsen kafanı paralarım.”</p>

  <p>Ölen adamı arabadan atarak kadına direksiyona geçmesini emretti. Sonra arka kapıyı açarak oturup iki büklüm olarak gizlendi.</p>

  <p> “Sür. Sana söyleyeceğim yere sür.”</p>

  <p><br/></p>

  <p><br/></p>

  <p>Doktor Washburn olayların bazı bellek kanallarını açacağını söylemişti. Zor bir duruma düştüğü zaman kafasında beliren şeyleri yapmasını önermişti. Bourne arabanın arkasında otururken bunu düşünüyor ve kendisini kontrol etmeye çalışıyordu. Göğsünü ovarak eski yarasının etrafındaki ezilmiş kasların verdiği acıyı geçirmeye çalıştı. Hâlâ canı yanıyordu ama acı birkaç dakika öncesi kadar şiddetli değildi.</p>

  <p>St. Jacques adındaki kadın, “Bana sadece arabayı sürmemi söyleyemezsin!” diye bağırdı. “Nereye gideceğimi bilmiyorum.”</p>

  <p>“Bunu ben de bilmiyorum.” Kadına karanlık olan göl yolunu izlemesini söylemişti. Düşünecek zamana ihtiyacı vardı. Kadın, “Beni aramaya başlayacaklar!” diye çıkıştı.</p>

  <p>“Beni de arıyorlar.”</p>

  <p>“Beni zorla sürükledin. Tokat attın.” Kadın iradesini kullanarak daha hafif sesle konuşmaya başlamıştı. “Bu kaçırma ve saldırıdır. İkisi de ağır suç sayılır. Otelden çıktın. İstediğinin bu olduğunu söylemiştin. Beni bırak. Bu konuda ağzımı açmayacağıma söz veriyorum.”</p>

  <p>“Yani bana söz vereceksin ha?”</p>

  <p>“Evet.”</p>

  <p>“Ben de sana söz verdim ve bundan döndüm”.Aynını sen de yapabilirsin.” </p>

  <p>“Sen farklısın. Ben yapmam. Kimse beni öldürmeye çalışmıyor! Oh Tanrım... Lütfen.” “Yola devam et.”</p>

  <p>Bir tek şeyden emindi. Katiller onun hızla kaçabilmek için bavulunu attığını görmüşlerdi. Bavul onlara Bourne'un İsviçre'den ayrılmak istediğini açıklamıştı kuşkusuz. Havaalanı ve istasyonunu gözetleyeceklerdi. Hem kendisine ateş eden ve öldürdüğü adamın arabasını da arayacaklardı. Bu durumda havaalanına ya da tren istasyonuna gidemezdi ve bu arabayı bırakıp başkasını bulması gerekiyordu. Bununla birlikte düşündükleri olanaksız da değildi, Yanında yüz bin İsviçre Frangı on altı bin Fransız Frangı vardı. Bu para sayesinde gizlice Fransa'ya girebilirdi. Neden Paris'i tutturmuştu? Bu kent bir mıknatıs gibi kendisini çekiyordu sanki. Kadına, “Zürih'e daha önce gelmiş miydin?” diye sordu.</p>

  <p>“Hayır.”</p>

  <p>“Bana yalan söylemezsin, değil mi?”</p>

  <p>“Bunu yapmam için neden yok. Lütfen durmama izin ver. Bırak gideyim.”</p>

  <p>“Kanadalı mısın?”</p>

  <p>“Kanada adına görevliyim. McGill Üniversitesindeyim. Oxford’da... Pembroke’dan mezun oldum. Ekonomi doktoruyum.”</p>

  <p>“Çok etkilendim.” O anda Bourne kadının son yarım saatte karşılaştığı şiddet olaylarına karşın yine de çantasını elinden bırakmamış olduğunu anımsadı. Öne doğru eğilirken göğsündeki acı birden arttığı için yüzünü buruşturdu. </p>

  <p>“Çantanı bana ver.”</p>

  <p>“Ne?” Kadın elini direksiyondan çekerek çantasını boşuna kapmaya çalıştı. “Buna hakkın yok.”</p>

  <p>Çantayı alıp arkasına yaslanan Bourne, “Biliyorum.” diye cevap vererek açtı. Çanta sahibine yakışacak şekilde derli topluydu. Pasaportu, cüzdanı, bozuk para çantasını ve anahtarları gördü. İç gözde de sarı bir zarf fark ederek otelde kâtibin verdiği telgrafı anımsadı. Zarfı açıp Ottowa’dan gelen telgrafı okudu.</p>

  <p><br/></p>

  <p><b><i>“GÜNLÜK HABERLER ÇOK İYİ. İZİN VERİLDİ. 26 ÇARŞAMBA SENİ HAVAALANINDA KARŞILAYACAĞIM. SEFER SAYISINI TELEFONLA YA DA TELGRAFLA BİLDİR. SEVGİLER PETER.”</i></b></p>

  <p><br/></p>

  <p>Jason telgrafı çantaya koyarken kibritleri gördü. Parlak beyaz bir kapağı vardı ve üstüne de Kronhalle yazılmıştı. Bu bir lokantaydı. Kibritleri alıp çantayı kapatarak kadının yanına bıraktı. </p>

  <p>“Görmek istediğim buydu.” Hâlâ kibritlere bakıyordu. “Geri dön ve Carillon'a doğru git.” “O... Otele mi?”</p>

  <p>Erkek, “Evet,” derken gözü kibritin kapağındaydı. “Başka bir arabaya ihtiyacımiz var?” </p>

  <p>“Hayır. Olamaz! Artık bir yere gitmem...” Birden sözünü yarıda kesti. Herhalde aklına başka bir şey gelmiş olacaktı. Birden gaz pedalına dayandı ve araba ok gibi ileriye atıldı.</p>

  <p>Bourne gözlerini kibritin kapağından ayırıp onun ışıkta parlayan uzun, kızıl saçlarına dikti. Cebinden tabancayı alarak tekrar öne doğru eğilip namluyu kadının yanağına dayadı. “Beni iyi anlamalısın. Sana söylediklerimi yapacaksın. Sağımda olacaksın ve tabanca da cebimden karnına doğru çevrilmiş olacak. Gördüğün gibi canımı kurtarmak için kaçıyorum. Tetiği çekmekte hiç duraksamam. Bunu anlamanı istiyorum.”</p>

  <p>Kadının sesi fısıltıdan farksızdı.</p>

  <p> “Anlıyorum.” Aralık dudaklarının arasından soluk alıyordu. Tam anlamıyla dehşete kapılmıştı. Jason silahı geri çekerken içi rahat etmişti fakat kendisinden tiksiniyordu. Sonra yine kibritleri düşünmeye başladı. Bu kapakta ne vardı? Bir lokantanın adı. Fakat Kronenhalle'yi değil başka bir lokantayı anımsıyordu. Tavanı kirişli, dışı beyaz taş olan ve üstünde siyah üçgenler bulunan bir yer. Üç mü? Evet, üç siyah üçgen. İşte, o üç üçgenli lokantada biri vardı. Bu düş son derece berrak ve canlıydı. Böyle bir yer gerçekten var mıydı? Kısa süre sonra otelin yanındaki büyük araba parkına geldiler. Bourne otel kapısının önündeki, tepelerinde ışıkları dönen dört polis arabasını, üniformalı memurları, smokinli otel kâtiplerini ve heyecanlı müşterileri gördü. Polisler arabalarıyla ayrılan kimselerin adlarını kontrol ediyorlardı. “Dikkatli ol. Parka gir. Arabayı durdur ve dışarıya çık. Benim inmeme de yardım et. Unutma cam açık ve tabanca da elimde. Aramızda sadece yetmiş, seksen santim açıklık olacak. Ateş edersem kurşun boşa gitmez.”</p>

  <p>Dehşete kapılan kadın bir robot gibi itaat etti. Jason da arabanın yanına tutunarak indi. Topallamasına karşın yine de yürüyebildiğini anlamıştı. “Neredeyse buraya bir araba gelecektir. Otelde yemek yiyen çok kimse var. Arabaların kontak anahtarlarını da içeride bırakır, genellikle koltuğun altına koyarlar.”</p>

  <p>O sırada döner park yolunu farlar aydınlattı ve tek kapılı, küçük bir araba yaklaşıp yandaki park yerine girerek durdu. Fakat farlar Jason'u da, kadını da aydınlatmıştı. Yani ikisi de görülmüştü.</p>

  <p>Park yerine bakan genç arabadan çıkıp anahtarı koltuğun altına soktu. Otomobilin arkasına doğru giderken biraz da merakla onlara bakarak selam verdi. Bourne Fransızca konuştu. “Hey, delikanlı. Belki bize yardım edebilirsin.”</p>

  <p>“Efendim?” Otelde olanları düşünen genç çekinerek ve biraz da endişeyle yaklaştı.</p>

  <p>“Sizin nefis İsviçre şaraplarınız yüzünden kendimi pekiyi hissetmiyorum.”</p>

  <p>İçi rahatlayan genç gülümsedi. “Bazen olur, efendim.”</p>

  <p> “Karım eve dönmeden önce biraz hava almamızın uygun olacağını düşündü.”</p>

  <p>“İyi fikir, efendim.”</p>

  <p>“İçeride hâlâ karışıklık devam ediyor mu? Polis memuru bizi bırakmaya niyetli değildi fakat üniformasına kusabileceğimi anlayınca fikrini değiştirdi.”</p>

  <p>“Her yer polis dolu efendim... Bize bundan söze etmememiz söylendi.”</p>

  <p>“Tabii. Fakat bir sorunum var. Bugün bir iş arkadaşım uçakla geldi. Onunla bir lokantada buluşacaktık ama lokantanın adını unuttum. Sadece önünde garip sekiler... galiba üçgenler bulunduğunu anımsıyorum.”</p>

  <p>“Orası Drei Alpenhauser efendim. Falkenstrasse'ye açılan sokaklardan birindedir.” Genç ona lokantaya nasıl gideceğini de tarif etti. “Arabanızı getireyim mi efendim?”</p>

  <p>“Yok, bize yeterince yardım ettin. Biraz daha yürümemiz gerekiyor.” Genç selam vererek otelin ön kapısına doğru gidince, Jason kadını tek kapılı arabaya doğru itti. “Çabuk ol. Anahtar koltuğun altında.”</p>

  <p>Bizi durdururlarsa ne yapacaksın? Parka bakan genç arabayı görecek ve çaldığını anlayacaktır.”</p>

  <p>“Hemen buradan ayrılırsak böyle bir şey olacağını sanmam. Genç o kalabalığa karışıp bize arkasını dönünce buradan gideriz.”</p>

  <p>Kadın çaresiz arabaya girerek kontak anahtarını bırakılan yerden aldı. Bourne da onun yanına oturdu. Birden ileriden sesler geldi. Polisle bir grup müşteri tartışmaya başlamıştı. Orada bir kuyruk oluşmuştu. Otelden ayrılanların isimleri kontrol ediliyordu. Masum müşteriler beklemekten bıkarak öfkelenmişlerdi. Jason bundan yararlandı. “Haydi gidelim.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Üç üçgen tam gözlerinin önünde canlandığı gibiydi. Beyaz taş duvarın üstünde tahtadan üç siyah üçgen vardı. Adam bu yüzden kafasının karıncalandığını, tuhaf bir duyguya kapıldığını hissetti. Kadın, “Geldik,” diye bağırdı. “Bana ne yapacağımı söyle!”</p>

  <p>“İlerideki köşeye kadar git ve sola dön. Bloğun etrafında tur atıp tekrar buraya gel.”</p>

  <p>“Ne?”</p>

  <p>“Çünkü öyle söyledim.” </p>

  <p>“Neden?”</p>

  <p>“Keşke bilebilseydim.”</p>

  <p>Bourne, orada biri vardı, diye düşünüyordu.“Lokantada. Neden diğer şeyler de gözlerimin önünde canlanmıyor? Başka bir görüntü. Bir yüz.”</p>

  <p>Lokantanın önünden iki kez geçtikten sonra sağdaki son arabanın arkasına park ettiler. Yürüyerek lokantaya gideceklerdi. St. Jacques adındaki kadın fazla munisleşmişti. Bu hali daha önceki tepkisine hiç uymuyordu. Adam durumu anladı. Ona bir ders vermesi gerekiyordu. Bu lokantada ne olursa olsun kadının son bir yardımına ihtiyacı vardı. Onu Zürih'ten kadın çıkaracaktı.</p>

  <p>Arabadan inince Jason, “Sakın budalaca bir iş yapma,” diyerek, kapıyı kilitlemek için kasıtla ona arkasını döndü. Birden ipeğin hışırtısını duydu. İçerdeki kadın araba kapısını açtığı gibi dışarıya fırladı. Fakat Bourne hazırdı. Birden dönerek kolunu uzattığı gibi kadının elbisesinin arkasını yakaladı. Onu yine arabaya sokup saçlarından çekerek yüzünü yüzüne yaklaştırdı. Marie St Jacques, “Bir daha yapmam,” derken gözleri yaşardı. Yapmam.”</p>

  <p>  Marie St Jacques  “Yemin ederim”</p>

  <p>Jason dikkatle kadına bakarken kendisini anlamaya çalıştı. Otuz dakika önce tabancanın namlusunu onun yanağına dayarken kendisinden tiksinmişti. Artık böyle bir şey duymuyordu. Kadın bu hareketiyle başka bir cepheye geçmiş, bir düşman, bir tehdit halini almıştı. Gerekirse duygularına kapılmadan onu öldürecekti.</p>

  <p>Kadın, “Bir şey söyle!” diye fısıldadı. İpek kumaşın örttüğü göğsü korkuyla inip kalkıyordu. “Bir daha yapmayacağımı söyledim.”</p>

  <p>Jason'un sesi sakindi. “Ama yine deneyeceksin. Bir an gelecek ve kaçmayı başaracağını sanarak deneyeceksin. Başaramayacağını söylediğim zaman bana inanmalısın. Yalnız bunu ikinci kez denemeye kalkarsan seni öldürmek zorunda kalacağım. Bunu yapmayı da istemiyorum. Çünkü bunun için bir neden yok. Benim için bir tehlike oluşturursan, seni salıvermeden önce kaçarsan bunu yapmak zorundayım. Böyle bir şeye izin veremem.”</p>

  <p>Anladığı gerçeği söylemişti. Bu kararın ciddiyeti onu karar kadar şaşırttı. Öldürmek sadece işi çabuk tarafından halletmekti.</p>

  <p>“Beni bırakacağını söylüyorsun, Ne zaman?”</p>

  <p>Adam, “Güvende olduğum zaman,” diye cevap verdi,</p>

  <p>“Ne zaman olacaksın?”</p>

  <p>“Bir saat kadar sonra. Zürih'ten çıktığımızda, yani ben başka bir yere doğru giderken. Bunun nerede ve nasıl olacağını bilemezsin.”</p>

  <p>“Sana neden inanacakmışım?” </p>

  <p>“İnanıp inanmaman umurumda bile değil.” Kadını bıraktı. “Kendini topla. Gözlerini kurula ve saçlarını tara, İçeriye gireceğiz.”</p>

  <p>“İçeride ne var?” </p>

  <p>“Keşke bunu bilebilseydim.”</p>

  <p>“Bunu daha önce de söyledin.”</p>

  <p>Jason kendisini anlamaya çalışan kadının iri kahverengi gözlerine baktı. Korkuyla, şaşkınlıkla kendisini süzüyordu. </p>

  <p>“Biliyorum,” diye söylendi. “Acele et.”</p>

  <p>Yüksek tavanda kalın kirişler vardı. Masalarda mumlar yanıyordu. Bir akordeoncu masaların arasında dolaşarak Bavarya havaları çalıyordu. Bu büyük salonu daha önce görmüş, bu kirişler, mum ışığı kafasına âdeta kazınmıştı. Başka bir yaşamda buraya gelmişti.</p>

  <p>Yer ayırtmamışlardı ama henüz vakit erken olduğu için metrdotel onları köşeye yakın bir bölmeye götürdü. Jason işaret edince Marie St. Jacques oturdu. Adam da onun karşısına geçti. Metrdotel ayrılınca da, “Duvara doğru kay,” diye mırıldandı. “Tabancanın cebimde olduğunu unutma. Hem ayağımı kaldırdığım an o köşeye sıkışıp kalırsın.”</p>

  <p>“Bir daha denemeyeceğimi söyledim.”</p>

  <p>“Öyle yapacağını umarım. Yemek yiyecek vaktimiz yok. İçki ısmarla.”</p>

  <p>“Yemek yiyecek halde değilim zaten.” Elleri titreyen kadın yine bileğini tuttu. “Neden zaman yok? Ne bekliyorsun?”</p>

  <p>“Bilmiyorum.”</p>

  <p>“Neden durmadan 'Bilmiyorum' ve 'Keşke bilseydim' diyorsun? Neden buraya geldin?”</p>

  <p>“Çünkü daha önce de buraya gelmiştim.”</p>

  <p>“Bu cevap değil!”</p>

  <p>“Sana cevap vermem için bir neden yok.”  </p>

  <p>Bir garson yaklaştı. Kadın şarap istedi. Sert bir içkiye gereksinimi olan Bourne da İskoç viskisi ısmarladı. Etrafına bakınıyor bir şeyler görmeye, bir şeyler anımsamaya çalışıyordu. Fakat kafasında hiçbir görüntü belirmiyordu. Sonra birden salonun karşı tarafındaki adamın yüzünü gördü. Kapalı bir kapının yanındaki bölmede duvara dayanmış oturuyordu. Gölgede kaldığı için kendisini koruduğuna inanır gibiydi. Gözlerini Jason'a dikmişti; bakışında hem korku, hem inanmazlık vardı. Bourne bu yüzü anımsamıyordu fakat onun kendisini bildiği belliydi. Adam parmaklarını dudaklarına götürüp ağzının kenarlarını sildi ve masalardaki müşterilere teker teker baktı. Ancak ondan sonra Jason'a doğru geldi. Bu durumun ona sıkıntı verdiği belliydi.</p>

  <p>Jason, “Bir adam buraya geliyor,” diye fısıldandı. “Şişman bir adam. O da korkuyor. Bir şey söyleme. Ne derse desin ağzını açma. Ona bakma. Kolunu kaldır. Dirseğine dayanıp otur ve ona değil duvara bak.”</p>

  <p>Kadın kaşlarını çatarak titreyen elini çenesine dayadı. Soru sormak için dudaklarını oynattıysa da sesi çıkmadı. Jason soruyu cevaplandırdı.</p>

  <p>“Senin iyiliğin için. Seni tanımasının anlamı yok.”</p>

  <p>Şişman adam bölmeye yaklaşınca Bourne mumu söndürüp içerisinin daha loşlaşmasını sağladı. Adam ona bakarak hafif sesle ve güçlükle konuştu. </p>

  <p>“Du Ulber Gott! Ulu Tanrım! Neden buraya geldin? Sana ne yaptım ki, bana böyle karşılık veriyorsun?”</p>

  <p>“Yemeği beğendiğimi biliyorsun. </p>

  <p>“Hiç duygun yok mu? Bir ailem, karım, çocuklarım var. Ben sadece denileni yaptım. Sana zarfı verdim. İçine bakmadım. Bir şey bilmiyorum.”</p>

  <p>Jason içinden gelen sese uydu. </p>

  <p>“Ama paranı aldın değil mi?”</p>

  <p>“Evet, ama sesimi çıkarmadım. Biz hiç karşılaşmadık. Seni kimseye tarif etmedim. Kimseyle konuşmadım!”</p>

  <p>“Öyleyse neden korkuyorsun? Ben yemek ısmarlamaya hazırlanan sıradan bir müşteriyim.”</p>

  <p>“Yalvarırım git.”</p>

  <p>“Şimdi öfkelenmeye başladım. Bana bunun nedenini söyle.” Şişman adam yine parmaklarıyla ağzını sildi. Kapıya bir göz attıktan sonra Bourne'a döndü. “Diğerleri konuşmuş, ötekiler kim olduğunu öğrenmiş olabilirler. Polisle yeterince başım derde girdi. Polis doğru bana gelir.”</p>

  <p>St. Jacques adındaki kadın kontrolünü kaybetti. Jason'a bakarken dayanamadı.</p>

  <p>“Polis... Onlar polisti.”</p>

  <p>Bourne onu kötü kötü süzüp korku içindeki şişman adama baktı. “Polisin karınla çocuklarına zarar vereceğini mi söylüyorsun?”</p>

  <p>“Kendi başlarına bunu yapmayacaklarını iyi bilirsin. Fakat polisin benimle ilgilenmesi başkalarının dikkatini çeker. Bana gelirler. Ailemi bulurlar. Seni arayan kaç kişi var, Mein Herr? Arayanlar nasıl kimseler? Hayır, cevaba gerek yok. Onları bir şey engelleyemez. Bir eşin ya da çocukların ölümü onlar için hiçtir. Lütfen. Yemin ederim bir şey söylemedim. Git. Ses çıkarmadığımı kanıtlamamı istiyorsun. Bunu yapabilirim. VerforechervueH'e haber verildi. Bilgisi olanların Zürih polisine başvurmaları istendi. Bilgi verenlerin kimliklerini gizleyeceklerini de açıkladılar. Verilecek ödüller de hatırı sayılır türden. Birkaç ülkenin polisi Interpol aracılığıyla para yolluyor. Eski anlaşmazlıkları yeni bir açıdan değerlendirebilirler.” Adam ayağa kalktı. “Benim gibi bir adamı polisle iyi geçinmekle kazançlı çıkar. Bununla birlikte bir şey yapamadım. Her şeyin gizli kalacağına dair güvence verdiler fakat yine de bunu yapmadım. Hiçbir şey yapmadım!”</p>

  <p>“Başkası konuştu mu? Bana gerçeği söyle. Yalan söylersen anlarım.”</p>

  <p>“Ben sadece Chernok'ı tanıyorum. Seni gördüğünü itiraf eden bir o var. Onunla konuştum. Biliyorsun zarf ondan bana geçti.”</p>

  <p>“Chernok nerede şimdi?”</p>

  <p>“Daima olduğu yerde. Lövvenstrasse'deki apartmanda.”</p>

  <p>“Ben hiç oraya gitmedim. Numara nedir?”</p>

  <p>“Hiç mi...” Şişman adam susarak korkuyla baktı. “Beni sınıyor musun?”</p>

  <p>“Soruma cevap ver.”</p>

  <p>“37 numara. Bunu benim kadar iyi bilirsin.”</p>

  <p>“Öyleyse seni sınıyorum. Chernok’a zarfı kim verdi?”</p>

  <p>Adam hareketsiz kaldı. “Bunu bilemem. Hiç de sormadım.”</p>

  <p>“Hiç merak etmedin mi?”</p>

  <p>“Ne münasebet. Bir keçi bir kurdun inine girmez.”</p>

  <p>“Zarfta ne vardı?”</p>

  <p>“Söyledim. Zarfı açmadım.”</p>

  <p>“Fakat içindekini biliyorsun.”</p>

  <p>“Para vardı. Büyük para. Eğer hesapta bir tutarsızlık varsa suç benim değil. Şimdi yalvarırım git buradan.”</p>

  <p>“Son bir soru. Para ne içindi?”</p>

  <p>Adam sesli sesli soluk alarak Bourne'a bakarken yüzündeki terler parlıyordu.</p>

  <p>“Bana işkence ediyorsun. Fakat gerilemeyeceğim. Buna yaşamayı başaran önemsiz bir keçinin cesareti de diyebilirsin. Her gün üç dilde çıkan gazeteleri okuyorum. Altı ay önce bir adam öldürüldü. Ölümü her gazetenin baş sayfasına geçti.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Arabayla Lovvenstrasse'ye giderlerken Marie St. Jacques'ın sesi çıkmıyordu. Ona bakan adam durumu anladı. Bir adam öldürülmüş ve bu olay bütün gazetelerin baş sayfasına geçmişti. Demek onu öldürmek için kendisine para vermişlerdi. Birkaç ülkenin polisi de bilgi vermekten çekinen muhbirleri yüreklendirmek için İnterpol aracılığıyla para yollamış, onu yakalamak için önlem almaya çalışmıştı. Bundan başkalarının da öldürüldüğü anlamı çıkıyordu... Polisten başka bazı kimseler de onu arıyordu. Şimdi Chernok denilen adamla konuşacaktı. Belki o bir şeyler bilirdi.</p>

  <p>Geniş bir bulvar olan Lovvenstrasse'ye geldikleri sırada Bourne birden, “Steppdeckstrasse,” diye mırıldandı. “Kapısı kırmızı... Soluk kırmızı pansiyon.” Gözlerinin önünde kırmızı kapısının rengi solmuş bir ev belirmişti. Kendisini toplayarak dışarıya baktı. Sıradaki beşinci evi işaret etti. “37 numara orası. Arabayı durdur.”</p>

  <p>Önce adam indi. Bacaklarının üstünde durabildiğini anlayınca kadından, arabanın anahtarını aldı.</p>

  <p>Marie St. Jacques gözlerinde büyük bir korkuyla ona baktı. “Seninle oraya gitmek istemiyorum. Lokantadaki adamın söylediklerini duydum. Daha fazlasını duyarsam beni öldürürsün.”</p>

  <p>“Belki duyduklarını benden daha iyi anlıyorsun. Belki de benden fazlasını. Belki bunlar senin için daha anlamlı... Haydi gel.” Kadını kolundan tutarak tırabzana dayana dayana merdivenden çıktı. Mr. Chernok ikinci katta 2 C'de oturuyordu. Kadın haklıydı tabii. Tek başına olması çok daha doğruydu. Fakat bu konuda bir şey yapamazdı. Kadına ihtiyacı vardı. Zürih'ten ancak onun sayesinde çıkabilirdi. Ama Zürih'ten ayrılmadan Chernok adındaki adamla konuşması gerekiyordu. “Şimdi zili çal ve Drei Alpenhauser'deki bir dosttan acele bir haber getirdiğini söyle.”</p>

  <p>“Daha fazla şiddet istemiyorum. Bir şey bilmek ya da görmek de istemiyorum. Sadece..” “Dediğimi yap.”</p>

  <p>Marie St. Jacques çaresiz zile bastı. İçeriden tuhaf bir ses geldi. Bu gıcırtılı ses gitgide yükseldi. Sonra kapının arkasından biri, “Jet?” dedi.</p>

  <p>“Almanca bilmiyorum. Drei Alpenhaser'deki bir arkadaşınızdan acele bir haber getirdim.”</p>

  <p>Ses, “Peki,” dedi ve kapı açıldı.</p>

  <p>Bourne bir anda içeriye daldı. Tekerlekli sandalyeye oturmuş, bacakları olmayan adam, “Sen delisin!” diye bağırdı. “Çık! Git buradan!”</p>

  <p>Jason kadını içeri çekip kapıyı kapattı. “Bunu duymaktan bezdim.</p>

  <p>Konuşurlarken Marie St. Jacques’a penceresiz küçük odada beklemesi için ısrara gerek kalmadı. Bunu isteyerek yaptı kadın. Bacakları olmayan Chernok paniğe kapılmıştı. Kırışık yüzü bembeyazdı. “Benden ne istiyorsun?” diye sordu. “Son işten başkası olmayacağına yemin etmişsin! Bu tehlikeyi göze alamam. Haberciler buraya geldiler. Ne kadar dikkatli olursan ol, kaynaklarından ne kadar uzakta kalırsan kal, yine de buraya geldiler! Biri yanlış bir yerde adresimi söylerse ölmüş sayılırım! Sen yaşamıma girmeden önce rahattım. Bacaklarını kaybetmiş, Zürih'e kadar gelmeyi başarmış eski bir askerdim. Değerim yoktu. Sadece kafamdaki bazı bilgilerin gizli kalmasını isteyen eski arkadaşlarım bana azıcık para veriyorlardı. Pek bir şeyim yoktu fakat huzurlu bir yaşamdı bu. Sonra sen beni buldun...”  </p>

  <p>Jason, “İçimi sızlatıyorsun,” diye onun sözünü kesti. “Şu zarftan söz edelim. Drei Alpenhauser'deki ortak dostumuza verdiğin zarftan. Onu kimden almıştın?”</p>

  <p>“Bir haberciden. Kimden alacaktım?” </p>

  <p>“Nereden gelmişti?”</p>

  <p><br/></p>

  <p>“Nasıl bilebilirim? Bu da diğerleri gibi bir kutu içinde geldi. Kutuyu açtım ve zarfı yolladım. Sen öyle yapmamı istemiştin. Artık buraya gelemeyeceğini söylemiştin.”</p>

  <p>“Ama sen zarfı açtın.”</p>

  <p>“Asla!”</p>

  <p>“Ya sana paranın eksik olduğunu söylersem?”</p>

  <p>“O zaman yollanmamış demektir. Zarfa konmamıştır!” Sakat adamın sesi yükseldi. “Bununla birlikte sana inanmıyorum. Öyle olsaydı işi kabul etmezdin. Ama ettin. Şimdi neden buradasın?”</p>

  <p>Bourne, çünkü bilmem gerekiyor, diye düşündü. Çünkü çıldırmak üzereyim. Anlayamadığım şeyler görüyor ve duyuyorum. Yetenekli, türlü çareler bulabilen... bitkisel yaşam süren biriyim. Biri bana yardım etmeli... </p>

  <p>Bourne tekerlekli sandalyenin önünden ayrılarak amaçsız adımlarla kitaplığa yaklaştı Üstünde birkaç resim duruyordu.</p>

  <p>Bunlar arkasındaki adama aitti. Alman askerleri barakaların ve dikenli tellerin yanında duruyorlardı. Öndeki telli yüksek kapının üstünde DACH'la başlayan bir ad vardı.</p>

  <p>Dachau.</p>

  <p>Adam arkasındaydı? Hareket ediyordu. Jason dönünce Chernok’ın elini iskemlesine bağlı branda bir torbaya sokmuş olduğunu gördü. Kırışık yüzü allak bullak olmuş, gözleri ateş saçıyordu. El birden ortaya çıktı; kısa namlulu bir tabancayı tutuyordu. Bourne kendi silahına erişemeden sakat adam ateş etti. Kurşunlar tabancadan arka arkaya fırladı. Bourne sol şakağında ve omzunda âdeta donduran bir acı hissetti. Sağa doğru kaçıp yerde yuvarlanarak tekerlekli sandalyenin öbür yanına geçmeyi başardı. Sonra doğrulup saldırarak omzuyla Chernok’ın sırtına vurdu. Kötürüm adamı yere devirirken tabancasına uzandı.</p>

  <p>Sakat adam yerde kıvranarak, “Senin cesedin için para verecekler!” diye haykırdı. Bir yandan da ateş edebilmek için kolunu yere dayamaya çalışıyordu. “Beni bir tabuta sokamayacaksın.' Seni tabutta görecek olan benim! Carlos para verecek! Tanrı biliyor ya parayı verecek!”</p>

  <p>Jason sola doğru fırlarken ateş etti. Chernok’ın başı geriye gitti. Boğazından kanlar fışkırmaya başladı. Ölmüştü.</p>

  <p>Yatak odasından bir feryat yükseldi. Korku ve tiksinti dolu bir iniltiyi andıran bir feryattı bu. Bağıran kadındı kuşkusuz. Rehinesi, kendisini Zürih'ten çıkaracak kimse. Gözleri iyi görmüyordu. Şakağına inanılmaz bir ağrı saplanmıştı.</p>

  <p>Gözleri görmeye başlayınca can acısına aldırmamaya çalıştı. Kapısı açık bir banyo gördü; havlular, lavabo ve aynalı bir ecza dolabı vardı. Dolabı açınca raflarda gazlı bezler ve flasterleri buldu. Bunları kaparken oradan gitmesi gerektiğini düşünüyordu. Silah sesleri dikkati çekmiş olacaktı. Oradan çıkıp rehinesini de alarak uzaklaşmalıydı. Yatak odası... Yatak odası neredeydi?</p>

  <p><br/></p>

  <p>O feryadın geldiği yere gitmeliyim, diye düşündü. O kadın... Rehinenin adı neydi? Kadın duvara yapışıp kalmıştı. Gözlerinden yaşlar akıyordu. Bourne onu bileğinden yakalayarak dışarıya çekti.</p>

  <p>Kadın, “Tanrım, onu öldürdün!” diye bağırdı. “Sakat, yaşlı bir adamı...”</p>

  <p>“Kes sesini.” Kadını itip koridora çıkardı. Kapılardan bakan, tırabzanın yanında duran kimseleri hayal meyal seçebiliyordu. İnsanlar korkuyla kaçmaya başladılar. Kapıların çarparak kapatıldığını, birilerinin haykırdığını duydu. Kadını tutarak yaslana yaslana merdivenden indi. Tabanca hâlâ sağ elindeydi.</p>

  <p>Dışarıya çıkıp arabaya binince gazlı bez paketini açtı. Gazlı bezi şakağına dayayıp akan kanı kesmeye çalıştı. İçin için sevinç duyuyordu. Sokağındaki aslında bir çizikti. Kurşunun kafasına saplandığını sanarak paniğe kapılmıştı. Ama neyse bu olmamıştı. Port Noir'daki acıları tekrar çekmeyecek. “Allah kahretsin, gaza bas! Buradan gidelim!”</p>

  <p>“Nereye? Yer söylemedin.” Kadın bağırmıyordu, tam tersine sakinleşmişti.</p>

  <p>Başı dönen Bourne onu iyi seçemiyordu. “Steppdeckstrasse... Kırmızı kapılı pansiyon.”</p>

  <p>Ne oluyordu? Neden motor çalışmıyordu? Neden araba hareket etmiyordu? Kadın onu duymamış mıydı? Gözlerini açınca tabancanın kucağında olduğunu gördü. Gazlı bezi şakağına dayayabilmek için silahı bırakmıştı. Kadın ona vuruyordu. Silah yere düşünce kadın Bourne'u iterek başını cama çarpmasına neden oldu. Sonra kapıyı açıp dışarıya atlayarak caddede koşmaya başladı. Rehine, kendisini Zürih'ten çıkaracak kadın kaçıyordu!</p>

  <p>Arabada kalamazdı, kullanacak durumda değildi. Ele geçmesine neden olacak çelik bir tuzaktı bu. Tabancayla flasteri cebine sokup gazlı bezi sol eline aldı. Kanama tekrar başlarsa şakağına dayayacaktı. Arabadan inip topallaya topallaya hızla yürümeye çalıştı. Bir yerde bir taksi olmalıydı. Steppdeckstrasse...</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Maire St. Jacques geniş bulvarın ortasında koşarken geçen arabalara el sallıyordu. Fakat gece vakti Sih Irmağına yakın bu ıssız yerde hiçbir sürücü durmak istemiyordu. Yalnız bir arabadaki erkekler onunla ilgileniyorlardı. Farları yanmayan otomobilin şoförü onu uzaktan görmüştü. Arkadaşına dönerek Almanca konuştu. “O kadın olabilir. Chernok bu caddede bir blok kadar aşağıda oturuyor.”</p>

  <p>“Dur ve yakınımıza gelmesini bekle. İpek elbiseliymiş... Ta kendisi!”</p>

  <p>“Telsizle diğerlerine haber vermeden önce emin olmalıyız.”</p>

  <p>İşadamı gibi giyinmiş olan, ciddi halli, nazik tavırlı erkekler koşarak gelen kadına yaklaştılar. Şoför Almanca seslendi. “Ne oluyor, Fraulein?”</p>

  <p>Kadın, “Bana yardım edin!” diye bağırdı. “Al... Almanca bilmiyorum. Polis çağırın. Polizei!” </p>

  <p>Şoförün yanındaki adam otoriter bir tavırla İngilizce konuşarak onu yatıştırdı. “Biz polisiz. Durumdan emin değildik. Siz Carillon du Lac'dan kaçırılan kadın mısınız? Kaçırıldığınızı görenler olmuş.”</p>

  <p>Kadın, “Evet,” diye bağırdı. “Beni bırakmadı! Durmadan bana vurdu. Tabancasıyla tehdit etti. Korkunçtu!”</p>

  <p>“O nerede şimdi?”</p>

  <p>“Yaralı. Vuruldu. Arabadan inip kaçtım... O arabada kaldı.” Caddeyi işaret etti. “Orada... İki blok ileride sanırım. İki kapılı gri bir arabada. Tabancası var.” </p>

  <p>Şoför, “Bizde de var,” diye cevap verdi. “Hemen arabanın arkasına atlayın. Çok dikkatli olacağımız için güvendesiniz.”</p>

  <p>Farları yakmadan gri arabaya yaklaştılar. Fakat içinde kimse yoktu. Buna karşılık 37 numaralı apartmanın kapısında heyecanla konuşan insanlar vardı. Şoför başını çevirerek sordu. “Burada Chernok adında biri oturuyor mu? Size ondan söz etti mi? Onu göreceğini söyledi mi?”</p>

  <p>“Onu görmeye gitti. Beni de zorladı. O zavallı sakat adamı öldürdü!”</p>

  <p>Diğer adam şoföre Almanca bir şeyler söyleyerek panelin altındaki mikrofonu kaptı. Araba hızla ileriye atıldı.</p>

  <p>“Ne yapıyorsunuz? Orada bir adam öldürüldü.”</p>

  <p>Şoför, “Katili bulmamız gerekiyor,” diye cevap verdi. “Anlattığınız gibi yaralı olduğuna göre buralardadır. Cinayet şubesinden arkadaşlar gelene kadar bekleyeceğiz tabii. Görevlerimiz ayrıdır.” Araba ağırlaşıp 37 numaranın iki yüz metre kadar ilerisinde durdu.</p>

  <p>Diğer adam mikrofonda konuştuktan sonra söylenenleri dinledi ve kadına döndü. “Amirimiz hemen geliyor. Onu bekleyeceğiz. Kendisi sizinle konuşmak istiyor.”</p>

  <p>Marie St. Jacques arkasına yaslanıp gözlerini kapatarak içini çekti. “Tanrım... Bir içki olsaydı!”</p>

  <p>Şoför gülerek arkadaşına işaret etti. Adam torpido gözünden küçük bir şişe çıkardı. Gülümseyerek havaya kaldırıp gösterdi. “Pek kibar sayılmayız. Kadeh ya da bardağımız yok. Fakat konyağımız var. Hastalara vermek için tabii. Lütfen kabul edin.”</p>

  <p>Marie St. Jacques gülümseyerek karşılık verip şişeyi aldı.</p>

  <p>“İkiniz de çok iyisiniz ve ne kadar minnet duyduğumu bilemezsiniz. Eğer Kanada'ya gelecek olursanız, size Ontario'da yiyebileceğiniz en fevkalade Fransız yemeklerini pişireceğim.”</p>

  <p><br/></p>

  <p><br/></p>

  <p><br/></p>

  <p>Bourne omzundaki sargıya baktı. Kararmış, pis aynada kendini süzdü. Gözlerini berbat odanın loş ışığına alıştırmaya çalışıyordu. Steppdeckstrasse konusunda yanılmadığını anlamıştı. Rengi solmuş kırmızı kapıyı bulmuş ve odayı tutarken de yaralı olduğu görülmesine karşın kendisine hiç soru sorulmamıştı. Yalnız pansiyoncu parayı alırken, “İstersen ağzını sıkı tutan bir doktor bulabilirim,” demişti.</p>

  <p>Fakat yara derin değildi ve Bourne bu semtte gizlice çalışandan daha iyi bir doktor bulana kadar beklemeye kararlıydı. Bir kurşun şakağını sıyırmış ve bir diğeri de omzuna saplanmıştı. Fakat bu yaralar acı vermekle birlikte onu hareketsiz bırakacak kadar tehlikeli değildi. İstediği gibi hızlı hareket edemiyordu ve fazla gücü de kalmamıştı ama yine de istediklerini yapabilirdi. Dinlendikten sonra daha da iyi hareket edebilecekti. Ancak bir adam öldürülmüş ve kendisi de bu işi kabul etmişti. Yatağa uzanarak duvara dönüp bunları unutmaya çalıştı. Fakat birden kafasında çınlayan sözler yüzünden birden doğrulup oturdu. Alnında ter tanecikleri belirmişti.</p>

  <p><br/></p>

  <p>“Cesedin için para verecekler! Carlos para verecek Tanrı biliyor ya verecek!”</p>

  <p>Carlos.</p>

  <p><br/></p>

  <p><br/></p>

  <p>Büyük bir araba, çift kapılı otomobilin önünde durdu. Geride kalan 37 numaralı apartmanın önünde polis arabaları vardı. On beş dakika önce gelmişlerdi. Ambulans da beş dakika önce.</p>

  <p>“Amirimiz geldi. Sizi ona götürebilir miyiz?” Adam inip Marie St. Jacques’a kapıyı açtı.</p>

  <p>“Tabii.” Kaldırıma indi ve adamla birlikte öndeki büyük arabaya gittiler. Kadın arka koltuğa oturunca yanındaki adama baktı ve birden korkuyla içini çekti. Bu adam dehşet verici bir anının canlanmasına neden olmuştu. Caddenin ışıkları onun altın çerçeveli gözlüğüne vuruyordu.</p>

  <p> “Siz! Siz oteldeydiniz... Onlardan birisiniz!”</p>

  <p>Yorgun olduğu açıkça görülen adam bezgin bir tavırla başını salladı.</p>

  <p>“Doğru. Biz Zürih polisinin özel şubesindeniz. Daha fazla konuşmadan önce Carillon du Lac'daki olay sırasında size zarar vermemek için çok dikkat ettiğimizi söylemeliyim. Biz usta nişancılarız. Attığımız kurşunlar, asla size isabet etmezdi. Hem kovaladığımız adama çok yakın olduğunuz için fazla ateş de edemedik zaten.”</p>

  <p>Adamın sakin, otoriter hali Marie St. Jacques'ın sakinleşmesini sağladı. “Bunun için teşekkür ederim.”</p>

  <p>“Bu küçük bir yetenek. Şimdi anladığıma göre, o adamı son kez arkadaki arabada görmüşsünüz.”</p>

  <p>“Evet, yaralıydı.”</p>

  <p>“Yarası ağır mıydı?”</p>

  <p>“Kendisine hâkim olamayacak durumdaydı. Başından akan kanı dindirmeye çalışıyordu. Paltosunun omzu da kanlanmıştı. Kim o?”</p>

  <p>“Adların anlamı yok. Pek çok isim kullanıyor. Fakat gördüğünüz gibi bir katil. Acımasız bir katil ve birinin daha canına kıymadan önce bulunması gerekiyor. Birkaç yıldır onun peşindeyiz. Pek çok ülkeden çok sayıda polis de öyle. Şimdi onların bulamadığı bir fırsat geçti elimize. Katil Zürih'te ve yaralı. Burada kalamaz fakat ne kadar uzağa gidebilir? Kentten nasıl çıkacağından söz etti mi? Bana başından başlayarak onun söylediği her şeyi anlatın. Gittiğiniz yerleri gördüğünüz kimseleri açıklayın.”</p>

  <p>“Drei Alpenhauser adlı bir lokantada şişman bir adam onu görünce ölecek kadar korktu...” “Genç kadın anımsayabildiği her şeyi anlattı. Sonra mırıldandı. “Steppdeck... Steppdeckstrasse. Kapısının kırmızı boyası solmuş pansiyon.”</p>

  <p> “Ne?”</p>

  <p>“Steppdeckstrasse'de bir pansiyon. Bunu söyledi, sonra ben arabadan atladım.”</p>

  <p>“Orası kentin pis bir mahallesidir. Yoksullar ve diğerleri için bir sığınaktır.”</p>

  <p>“Almanca bir emir verince, araba hareket etti.</p>

  <p><br/></p>

  <p>Odanın dışında hafif bir çıtırtı oldu. Bourne gözlerini açtı. Merdiven... Odasının dışındaki pis merdivenden çıkıyordu biri ve eski tahtaların gıcırdadığını duyarak durmuştu. Steppdeckstrasse'de kalan sıradan bir insan böyle gürültülere aldırış etmezdi. Kısa bir sessizlikten sonra yine aynı gıcırtıyı duydu. Jason yataktan fırlayıp başının yanında duran tabancayı kaparak kapının yanındaki duvara yaklaştı. Orda çömelerek beklerken ayak seslerini işitti. Adam bu kez sessiz sedasız yaklaşmayı değil hedefine erişmeyi düşünerek hızlı hareket ediyordu. Bourne gelenin nasıl biri olduğunu anladı.</p>

  <p>Kapı birden kırılarak açıldı. Bourne kapıyı hızla geri itip vurarak olanca gücüyle, dayandı. Böylece içeriye girmeye kalkan adamı kapının arasına sıkıştırmıştı. Sonra birden kapıyı açıp ayağının burnuyla adamın boğazına vurdu. Sol eliyle onu sarı saçlarından tuttuğu gibi içeriye çekti. Adamın eli gevşedi ve tabancası yere düştü. Uzun namlulu silaha bir susturucu takılmıştı. Jason kapıyı örterken merdiveni dinledi. Dışarıda ses yoktu. Baygın adama baktı. Hırsız mıydı, katil mi? Neydi?</p>

  <p>Eğilip cebinden cüzdanını aldı. İçindeki ehliyete ve türlü kredi kartına bakarken kaşları çatıldı. Belgelerdeki adlar birbirlerine hiç uymuyordu. Baygın adamın, Steppdeckstrasse’deki yaralı erkeği öldürmeye gelen bir profesyonel olduğu belliydi. Biri onu tutmuştu. Fakat burada olduğunu kim bilebilirdi?  Yoksa kadın mı, diye düşündü. O apartmandan çıkınca kadına gideceğim yeri söyledim mi acaba? Ama öyle olsaydı buraya bu katil gelmez, pansiyonu polisler sarardı...</p>

  <p>Bourne sarışın adama bakarken bir an gülecek gibi oldu. Bu adam Zürih’ten çıkması için gereken belgeleri sağlamıştı. Buna sevinecek yerde türlü kuşkuyla kendine işkence ediyordu. Cüzdanı cebine attı. Tabancayı da alarak beline taktı. Baygın adamı yatağa sürükleyip yırtık çarşafla bir dakika içinde eski somyaya bağladı. Ağzına da bir tıkaç soktu. Saatlerce burada kalacaktı. Jason do bu arada Zürih’ten uzaklaşmış olurdu.</p>

  <p>Elbisesiyle yatmıştı. Onun için sadece paltosunu giyecekti. Yere basarak bacaklarında takat olup olmadığına baktı. Son birkaç dakika yaralarını unutmuştu. Omzu iyi değildi ve yavaş yavaş duyusunu yitiriyordu. Başı... Başını düşünmek istemiyordu.</p>

  <p>Topallayarak merdivene gitti. Üçüncü katta bir oda tutmuştu. Tırabzanı tutarak ağır ağır ikinci kata indiği sırada hafif bir ses, bir hışırtı işitti. Bir paltonun kumaşı tahta duvara sürünmüştü. İkinci kat sahanlığının öbür ucunda biri gizliydi. Bir adım attı. Evet, ikinci kapının içinde biri vardı. Bourne sağa doğru kaçıp tabancayı sol eline aldı ve belinden de susturucu takılı silahı çekti.</p>

  <p>“Kim o?” Bir kol gözüktü. Jason Bourne bir kurşun sıkarak eli parçaladı. “Ahh!” Adam can acısıyla öne çıktı. Silahını kaldırıp nişan alacak halde değildi. Bourne bu kez onun kalçasına ateş etti. Adam yere yığılarak debelenmeye başladı.</p>

  <p>Jason yaklaşıp eğilerek dizini onun göğsüne, tabancanın namlusunu da başına dayadı. “Aşağıda kimse var mı?” diye fısıldadı.</p>

  <p>Adam can acısıyla yüzünü buruşturdu. “Hayır. Sadece iki kişiydik. Bize para verildi.”</p>

  <p>“Kimin tarafından?”</p>

  <p>“Biliyorsun.”</p>

  <p>“Carlos adında bir adam mı?”</p>

  <p>“Buna cevap veremem. Beni öldür.”</p>

  <p>“Burada olduğumu nereden öğrendiniz?”</p>

  <p>“Chernok.”</p>

  <p>“O öldü.”</p>

  <p>“Artık öyle. Ama dün sağdı. Zürih'e sağ olduğun bildirildi. Her yere baktık. Herkesle konuştuk. Chernok biliyordu.”</p>

  <p>Bourne boş attı.</p>

  <p>“Yalan söylüyorsun!” Tabancayı adamın gırtlağına dayadı. “Chernok'a buradan hiç söz etmedim.”</p>

  <p>Adam yutkundu. “Bizim için buna gerek yoktu. Nazi domuzunun her yerde muhbirleri var. Seni tarif edebilirler.”</p>

  <p>“'Biz' dediğin kimler?”</p>

  <p>Adam yutkundu. Dudakları acıyla gerildi.”</p>

  <p>“İş adamları... Sadece işadamları.”</p>

  <p>“İşiniz de öldürmek.”</p>

  <p>“Bunu senin söylemen garip. Hayır. Seni öldürmeyecek, sağ teslim edecektik.”</p>

  <p>“Nereye?”</p>

  <p>“Telsizle bildirilen yere.”</p>

  <p>Jason, “Sadece ikinci sınıf değil, aynı zamanda pek de yardımcı oluyorsun,” diye söylendi. “Araban nerede?”</p>

  <p>“Dışarıda.”</p>

  <p>Bourne arabayı telsizden tanıyacaktı. Tabancanın kabzasını adamın başına vurup bayıltınca, bulduğu üç anahtarla tabancayı aldı. Bu susturucusu olmayan küçük bir silahtı. Sol paçasını sıvayarak küçük tabancayı çorabının içine soktu. Bu işte bir tuhaflık vardı. Bu adam neden ikinci katta beklemiş ve arkadaşını izlememişti? Ağır ağır aşağıya inerken omzunun acısı da arttı. Artık kolu da uyuşmaya başlamıştı. Ama henüz arabayı kullanabileceğini umuyordu.</p>

  <p>Etrafı dinleye dinleye merdiveni indi. Dışarıya çıkınca sokaktaki eski otomobillerden çok farklı olan arabayı hemen seçti. Çok büyük, bakımlı bir arabaydı ve anten de bagajın üstüne takılmıştı. Kapıyı açıp direksiyona geçti. Beline batan tabancayı çıkarıp yanına bıraktı. Tam anahtarı kontağa sokacağı sırada yüzüne bir ışık tutuldu ve tabancaya elini attığı sırada kapı açılıp bir elektrik feneri bileğine vurdu. Silah yere düştü.</p>

  <p>“Dışarı çık!” Emir soldan gelmişti. Bir namlu boynuna dayandı.</p>

  <p>Arabadan inerken gözlerinin önünde binlerce beyaz benek uçuşuyordu. Sonra yavaş yavaş etrafını seçti, o benekler iki halka halini aldı. Karşısında bütün gece kendisini kovalayan altın çerçeveli gözlüklü katil vardı. Konuşmaya başladı.</p>

  <p>“Fizik yasalarına göre her hareketin eşit ve karşıt bir tepkisi vardı. Belirli insanların belirli koşullar altındaki hareketleri birbirine benzer ve bunlar saptanabilir. Senin gibi bir adamın karşısına türlü kişi çıkarılır. Her savaşan yenilecek olursa belirli şeyleri söyler. Yenilmezse seni ele geçirir. Yenilirse sen ilerleme kaydettiğini sanarak yanılırsın.”</p>

  <p>Bourne mırıldandı. “Savaşanlar için bu büyük tehlike.”</p>

  <p>“Onlara bunun için bol para veriliyor. Hem başka bir şey daha var. Esrarlı Bourne'un rasgele adam öldürmediğini biliyoruz. Bunun nedeni acıma değil kuşkusuz. Sadece mantıklı bir neden. İnsanlar öldürülmeyip bağışlanırlarsa bunu unutmazlar. Bu sayede de düşman ordularının içine sızmak mümkün olur. Kafalı kimselere özgü bir savaş alanında uygulanan kibar gerilla taktikleri. Seni kutlarım.”</p>

  <p>Jason bir küfür salladı. Aklına başka bir şey gelmemişti. “Öğrenmek istediğin buysa adamlarının ikisi de sağ.”</p>

  <p>O sırada karanlıklardan çıkan biri yaklaştı. Yanında da kısa boylu tıknaz bir erkek vardı. Marie St. Jacques, “İşte o,” diye mırıldandı.</p>

  <p>“Oh, Tanrım.” Bourne inanamayarak başını salladı. “Bunu nasıl basardın, doktor. Biri CariHon'daki odamı mı gözetliyordu? İneceğim sırada diğer asansörler durdurulmuş muydu? Karşılaşmamızı böyle mi ayarladın? Çok inandırıcıydın. Oysa senin ilk fırsatta polise başvuracağını sanıyordum.”</p>

  <p>“Onlar polis.”</p>

  <p>Bourne karşısında duran gözlüklü katile baktı.</p>

  <p>“Seni kutlarım.”</p>

  <p>Katil, “Bu ufak bir yetenek,” diye cevap verdi. “Koşullar uygundu. Bunları sen sağladın.”</p>

  <p>“Şimdi ne olacak? İçerideki adam öldürülmeyeceğimi, birine götürüleceğimi söyledi.”</p>

  <p>“Onun söylemesi gereken şeyi tekrarladığını unutuyorsun. Demek böyle birisin... Son iki, üç yıldır nasıl biri olduğunu merak ediyorduk. Bu konuda karşıt görüşlerimiz vardı. Uzun boylu... Yok, orta boylu. Sarışın. Hayır, koyu renk saçlı. Yüz hatları sert. Yok, yüz hatları sıradan. Fakat hiçbir şey sıradan değildi. Tam tersine olağanüstüydü.”</p>

  <p>Jason, Doktor Washburn’ün sözlerini anımsadı. Bazı kontak lenslerle gözlerin değiştirildiğini, gözlük takmak vb. sayesinde insanın bambaşka olabileceğini söylemişti.</p>

  <p>Marie St. Jacques öne çıktı. “Bu işi bitirmek isterim. Büronuza gidip gereken belgeleri imzalamaya hazırım. Ondan sonra otelime dönmem gerekiyor. Bu gece neler çektiğimi size anlatmama gerek yok.”</p>

  <p>İsviçreli gözlüğünün arkasından ona baktı. Birlikte gelen tıknaz adam kadının kolunu tuttu. Marie St. Jacques önce iki adama, sonra kolunu tutan ele baktı. Sonunda gözleri Bourne'a gitti. Soluğu kesildi. Korkunç gerçeği anlamıştı. Gözleri büyüdü.</p>

  <p>Jason, “Bırakın gitsin,” dedi. “Kanada'ya dönmek üzereydi. Bir daha onu görmezsiniz.”</p>

  <p>“Kafanı kullan, Bourne. Kadın bizi gördü. İkimiz de profesyoneliz. Kurallar var.” Tabancasının namlusunu tekrar adamın boynuna dayayıp boş eliyle kurbanın üstünü yokladı. Cebindeki tabancayı bulup aldı.</p>

  <p>“Bunu tahmin etmiştim.” Tıknaz adama döndü. “Kadını öbür arabayla Limmat'a götür.”</p>

  <p>“Bir dakika.” Bourne ilerlemeye kalkınca namlu boynuna battı. “Budalalık ediyorsunuz! Kadın Kanada hükümeti adına görevli. Kanadalı ajanlar Zürih'e dolacaktır.”</p>

  <p>“Bu neden seni ilgilendiriyor? Sen burada olmayacaksın ki?” '</p>

  <p>Bourne şaşırdı. “Çünkü gereksiz bu. Unutma biz profesyoneliz.”</p>

  <p>“Canımı sıkıyorsun.” Katil, tıknaz adama döndü. “O işi Guisan Guai'de hallet. Hadi, çabuk!”</p>

  <p>Bourne, “Avazın çıktığı kadar haykır!” diye bağırdı kadına. “Feryada başla ve susma!”</p>

  <p>Kadın bunu deneyecek oldu fakat çığlığı boğazına inen bir darbeyle kesildi. Yere devrildi. Tıknaz adam onu eski, siyah bir arabaya doğru sürükledi.</p>

  <p>Katil altın çerçeveli gözlüğünün arkasından Bourne'u süzerek, “Bu budalalıktı,” dedi. “Sen kaçınılmayacak şeyi çabuklaştırdın. Öte yandan iş daha basitleşti. Yaralılarımıza bakması için bir adamımı bırakabilirim böylece.” Elektrik fenerli adama döndü. “Johann'a içeriye girmesini işaret et. Sonra gelip onları alacağız.”</p>

  <p>Elektrik feneri iki kez yanıp söndü. Ölüme mahkûm edilen kadının bindirileceği arabanın kapısını açan dördüncü adam başını salladı. Marie St. Jacques’ı arkaya attılar. Kapı çarparak kapandı. Johann cellâda işaret edip uzaklaştı. Küçük araba da hareket edip gitti. Jason midesinin bulandığını hissediyordu. O arabada üç saat öncesine kadar hiç görmediği bir kadın vardı. Onu" kendisi öldürmüş sayılırdı.</p>

  <p>“Adam sıkıntısı çekiyorsun anlaşılan,” diye mırıldandı.</p>

  <p>“Güvenebileceğim yüz adam olsaydı hepsine seve seve bol para verirdim. Dedikleri gibi ününü herkes biliyor.”</p>

  <p>“Sana para verirsem... Bankadaydın. Param olduğunu biliyorsun.”</p>

  <p>“Belki milyonların var ama bir franka bile dokunamam.”</p>

  <p>“Neden? Korkuyor musun?”.</p>

  <p>“Bundan emin olabilirsin. Tadını çıkaracak zamanın olmaz”</p>

  <p>Yardımcısına döndü. “Onu arabaya sok. Soy. Çıplak olarak fotoğraflarının alınmasını istiyorum. Şimdi ve aramızdan ayrıldıktan sonra. Üstünde bir hayli para olacak. Buna dokunma. Arabayı ben süreceğim. İlk resimleri Carlos'a vereceğim. Kalanları da serbest piyasada iyi fiyata satabilirim. Dergiler bunun için inanılmayacak kadar para verebilirler.”</p>

  <p>“Neden Carlos sana inansın? Neden biri sana inansın? Kimsenin tipimi bilmediğini sen söyledin?”</p>

  <p>“Bunun icabına bakacağız. İsviçreli iki banker ortaya çıkıp senin Jason Bourne olduğunu söyleyecekler. Bankada hatırı sayılı bir hesabı bulunan Bourne. Bu yeterli olacak.” Gözlüklü adam direksiyona geçti. “Çabuk ol! Acele işlerim var.”</p>

  <p>Katilin yardımcısı güçlü kolunu Bourne'un boynuna dolamış, tabancanın namlusu da beline dayanmıştı. Profesyonel olan adam onu itip arabaya soktu. Katil emir verdi. “Parmaklarını kır.”</p>

  <p>Kol Bourne'u boğarken tabanca ellerine inmeye başladı. Jason sol elini sağın üstüne koyarak alttakini korumaya çalışıyordu. Tabanca elinin üstüne vurunca, kan akmaya başladı ve parmakları kanlandı.</p>

  <p>“Ellerim!” diye bağırdı. “Ellerimi kırdı!”</p>

  <p>Fakat elleri kırılmamış, sadece sol eli kullanamayacağı hale gelmişti. Karanlıkta usulca sağ elinin parmaklarını oynattı. Katilin adamı üstüne çullanmış ceketini, gömleğini yırtıyordu. Birkaç saniye sonra belden yukarısı çıplak kalacak, Zürih'ten kaçmasını sağlayacak belgeler ve her şeyi alacaklardı. Birden haykırdı. “Bacağım.” Öne doğru devrilir gibi yaparak çorabının içindeki tabancayı çekti. Kendisini geri itmeye çalışan adamı göğsünden vurdu. İki el ateş etti. Kalbi delinen adam arka üstü serilip kaldı.</p>

  <p>C Jason, “Arabayı durdur,” diye emretti fakat katil gaza bastı.</p>

  <p>Gözlüklü adam silahına sarılacak olduysa da, Jason doğrulup sol kolunu onun boynuna dolayarak kanlı eliyle direksiyonu yakaladı. Araba bir çöp yığınının içine girerek durdu. Bourne kendisine doğru dönmeye çalışan adamı vurdu. Cellâtlığa yeltenen adamın alnında kırmızı bir delik belirmişti.</p>

  <p>Sonra cesedi yana iterek tırmanıp direksiyona geçti. Nerede olduğunu belirsiz bir biçimde biliyordu. Fakat daha önemlisi, Guisan Ouai'nin nerede olduğunu ve bunun Limmat'la ilgisini anımsıyordu.</p>

  <p>Marie St. Jacques, Guisan Ouai 'de öldürülecek ve cesedi ırmağa atılacaktı. Guisan ve Limmat'ın birleştiği bir nokta vardı. Bu da Zürih Nehrinin ağzında, batı kıyısındaydı. Orada suya bakan boş bir araba parkında ya da ıssız bir bahçede tıknaz adam, ölen katilin emrini yerine getirmeye hazırlanıyordu. Belki de bir bıçak belirli bir yere saplanmıştı. Fakat Jason gerçeği öğrenmesi gerektiğini biliyordu. Kendisi kim ve ne olursa olsun bu olayı unutup uzaklaşamazdı.</p>

  <p>Bir dakika içinde iki katili arabadan atarak geri döndü. Onları bir geçitte tuğla bir duvarın önüne bırakmıştı.</p>

  <p>Trafik ışığı yeşile dönünce gaza bastı. Karşısında bir köprü vardı! Limmat'a gelmişti! Köprüyü geçerek Bahnhofstrasse'ye çıktı. Guisan Quai birkaç dakika ötedeydi. Geniş bulvar suyun kıyısından dolanarak gidiyordu. Birkaç saniye sonra solda boş bir park gördü. İlk kapıda bir zincir olduğunu fark etti. İkinci kapıda da öyle. Fakat burada lastik izleri bulunduğunu da anlamıştı. Yaz ayları olsaydı, bu izler pek görülmezdi. Fakat tertemiz, bakımlı yerde şimdi bu lastik izleri dikkati çekiyordu. Bourne usulca arabadan indi. Sol eli birden korkunç bir acı vermeye başlamıştı. Kolu ve omzu da öyle. Fakat can acısını kafasından çıkarması gerekiyordu. Usulca gidip zincirin çengelini yerinden çıkardı, tekrar arabaya binerek farları yakmadan parka girdi. Büyük parkı aramaya başladı. Sonunda Limmat Irmağının gerisinde kalan duvarın önünde çevreden daha karanlık bir gölge olduğunu seçti. Arabayı biraz geride durdurdu. O zaman ırmağın sesini duydu. Bu ses arabanın motor gürültüsünün duyulmamasını sağlamıştı.</p>

  <p>Ama sonra bir çığlık yükseldi. Biri korkuyla bağırmıştı. Bunu sert bir tokat, bir ikincisi ve diğerleri izledi. Biri haykırmaya çalışırken sadece inleyebildi.</p>

  <p>Bourne sağ elinde tabanca, işe yaramaz sol elinde de elektrik feneriyle arabadan indi. Topallaya topallaya ve gürültü etmeden karanlıklardaki küçük arabaya yaklaştı.</p>

  <p>Dört tokat birbirini izledi. Biri acımasızca vuruyor, bunları boğuk, korku dolu feryatlar izliyordu. Bu sesler arabadan gelmekteydi.</p>

  <p>Jason eğilerek ilerledi ve arabanın arka camından içeriye baktı. Ağır ağır doğrulup sesini bir silah gibi kullanarak bağırırken güçlü elektrik fenerini yaktı.</p>

  <p>“Kımıldarsan geberirsin!”</p>

  <p>İçeride gördüğü şey benliğinin tiksinti ve korkunç bir öfkeyle dolmasına neden olmuştu. Marie St. Jacques'ın elbisesi paramparçaydı. Eller kıskaç gibi yarı çıplak vücuda uzanıyor, kadının bacaklarını ayırmaya çalışıyordu. Cellât ölüm emrini uygulamadan önce kurbanın ırzına geçecekti.</p>

  <p>“Dışarıya çık, orospu çocuğu!”</p>

  <p> "Cam gürültüyle kırıldı. Marie St. Jacques’a tecavüze hazırlanan adam durumu anladı. Bourne kadını öldürebileceğini düşünerek ateş etmemiş, bir tekmede arabanın camını kırmıştı. Kapı açılınca, bunu şimşek gibi hızlı bir ışık ve bir patlama izledi. Bourne'un sağ tarafı ani bir acıyla yandı. Ceketinin bir parçası uçtu. Gömleği kan içinde kaldı. Ama tetiği çekti. Yere atlamış yuvarlanan adamı zorlukla seçebiliyordu. Tekrar tekrar ateş etti. Asfalttan kurşunlar sekiyordu. Cellât yerde yuvarlanarak karanlıklara karışmıştı.</p>

  <p>Jason olduğu yerde kalamazdı. Bunu yapması kendi idam hükmünü imzalamak demekti. Bacağını sürüyerek açık kapının arkasına koşup oraya sığındı. Paniğe kapılıp arabadan çıkmaya kalkışan kadına haykırdı. </p>

  <p>“İçeride kal! Olduğun yerden kıpırdama.”</p>

  <p>Bir patlama oldu. Bir kurşun arabanın kapısına gömüldü. Duvarın üstünde koşan adamın siluetini gördü. İki kurşun sıktı. Onu yaralamış ama öldürememişti. Ne var ki cellât bir dakika öncesine kıyasla daha zor hareket ediyordu. Tekrar ateş etti fakat adam ortada yoktu. Bourne da daha fazla dayanacak durumda değildi. Can acısından etrafı iyi seçemiyor, gözleri kararıyordu. Artık hiçbir şeye aldıracak hali kalmamıştı. Adamın nereye gittiği bile umurunda değildi.</p>

  <p>Marie St. Jacques sürünerek arabadan indi. Yırtılmış elbisesinin önünü tutuyordu ve şok geçirdiği belliydi. İnanmayan gözlerle Jason'a baktı. Korku ve şaşkınlıktan ne yapacağını bilemiyordu.</p>

  <p>Adam onun duyabileceğini umarak, “Git,” diye fısıldadı. “Geride bir araba var. Anahtar kontağın üzerinde. Buradan git. O katil buraya başkalarını da getirebilir.”</p>

  <p>“Benim için geldin.” Kadının sesi şaşkındı.</p>

  <p>“Bas, git! Arabaya atla ve deli gibi sür, doktor. Biri seni durdurmaya çalışırsa vazgeç. Polise git... Gerçek polise. Üniformalı polislere, budala.”</p>

  <p>Boğazı yanıyordu ama midesi buz gibiydi. Ateş ve buz. Bu ikisini daha önce de hissetmişti. Fakat nerede?</p>

  <p>Kadın kuru bir sesle, “Hayatımı kurtardın,” dedi. Sözcükler havada uçar gibiydi. “Benim için geldin. Benim için döndün. Hayatımı... Kurtardın.”</p>

  <p>Bunu bilerek yaptığımı sanmıyorum... Sen bir rastlantıydın, doktor, diye düşünüyordu Bourne. Baskı yüzünden harekete geçen bellek kanallarının verdiği geçmişle ilgili bir bilginin neden olduğu bir tepkisin. Artık bir şey umurumda değil... Yaralıyım, Tanrım, korkunç acı çekiyorum...</p>

  <p>“Kurtulmuştun ve yoluna devam edebilirdin ama öyle yapmadın. Beni kurtarmaya geldin. Bunu neden yaptın?”</p>

  <p>“Nedeni sen değilsin.”. Karanlığın vereceği huzuru arıyordu. Kadın gidince bunu bulabilecekti. “O adam beni görmüştü... Beni tanıyabilirdi. Onu öldürmek istedim. Haydi şimdi bas!” .</p>

  <p>Kadının sesi değişti. “Diğer adamlar da bunu yapabilirlerdi. Sana inanmıyorum!”</p>

  <p>“Bana inan!”</p>

  <p>Başucunda duran kadın birden kayboldu. Gitmiş, onu bırakmıştı. Artık kısa sure içinde huzura kavuşacaktı. Dalgalı karanlık sularda kaybolacak ve acıları yıkanıp gidecekti. Arabaya dayanarak kaldı. Fakat bir motor sesi onu rahatsız etti. Sonra bir el kolunu tuttu. Biri onu usulca çekiyordu.</p>

  <p>Ses, “Gel,” dedi “Bana yardım et.”</p>

  <p>“Bırak beni!” diye bağıran Bourne bir an şaşaladı. Verdiği emirlerin dinlenmesi gerekirdi.</p>

  <p>Emirlerine aldırmayan o çıldırtıcı ses. “İyisin. İyisin,” diye fısıldadı. “Şimdi ayağını kaldır. Kaldır. Tamam. Oldu. Şimdi arabaya gir. Ağır ağır otur. Oldu.”</p>

  <p>Düşüyor, kapkaranlık gökyüzüne doğru düşüyordu. Sonra hareketler durdu. O sessizlikte kendi soluklarını duyuyordu. Ama sonra sallanmaya başladı. Dengesini yitirmişti. Düşerken bir el onu tuttu. Birden her şey silindi. Etrafını karanlıklar sardı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne gözlerini açınca yatağa yaklaşan kadını gördü.</p>

  <p>“Sesimi duyabiliyor musun?”</p>

  <p>Adam başını salladı.</p>

  <p>Kadın, “Yaralısın,” diye açıkladı" “Hem de ağır yaralanmışsın fakat sakin yatarsan hastaneye gitmene gerek kalmayacak. Bir, doktor bulup kendisine üstünde bulduğum paradan verdim. Gerekenden fazla para ama ona güvenebileceğimi söylediler. Aslında bu senin fikrindi. Arabayla giderken durmadan para sayesinde konuşmaması sağlanacak bir doktor bulmak gerektiğini tekrarlayıp durdun. Haklıymışsın. Bu zor olmadı.”</p>

  <p>“Neredeyiz?” Bourne sesinin pek hafif çıktığını fark etti.</p>

  <p>“Zürih'in yirmi mil kadar dışında Lenzburg adlı bir köydeyiz. Doktor yakındaki Wohlen kasabasından geldi. Burada kalacak olursan bir hafta sonra uğrayıp seni yoklayacak.”</p>

  <p>“Nasıl?” Doğrulmaya kalktıysa da gücü yetmedi. Kadın yatmasını emreder gibi omzuna dokundu.</p>

  <p>“Sana olanları anlatayım. Belki böylece sorularını cevaplamış da olurum.” Marie St Jacques hareketsiz durmuş, ona bakıyordu ve sesi de kontrollüydü.</p>

  <p>“Bir hayvan bana saldırıyordu... Ondan sonra da beni öldürecekti. Böyle emir almıştı. Yaşamama olanak yoktu. Sen Steppdeckstrasse'de onlara engel olmaya çalıştın. Bunu yapamayınca bağırmamı ve susmamamı söyledin. Bunu söylediğin için o onda seni öldürebilirlerdi. Daha sonra nasıl kurtulduğunu bilemiyorum fakat onların elinden kaçabilmek için uğraşırken ağır yaralandığını anladım... Sen gelip beni buldun.”</p>

  <p>Jason onun sözünü kesti. “Onu... O adamı istiyordum.”</p>

  <p>“Bunu daha önce de söyledin bana. Ben de o zaman söylediğimi tekrarlayacağım. Sana inanmıyorum, kötü bir yalancı olduğun için değil. Çünkü bu gerçeklere uymuyor. Ben istatistiklerle ilgilenirim, Mr. Washburn, Mr. Bourne ya da adın her neyse. Gözlenebilir bilgilere saygı duyar ve yanlışlıkları hemen fark ederim. Bunu yapmak için eğitildim. Seni bulmak için o binaya iki adam girdi. Sonra o iki adamın da sağ olduğunu söylediğini duydum. Onlar da seni tanıyabilirlerdi. Sonra Drei Alpenhausen'de ki şişman adam var. O da senin tipini tarif edebilirdi. Bunların gerçek olduğunu biliyorsun. Yok, sen beni bulmak için geri döndün. Geri gelip beni kurtardın.”</p>

  <p>“Devam et.” Bourne'un sesi güçlenmeye başlamıştı. “Ne oldu?”</p>

  <p>“Bir karar verdim. Ömrümde verdiğim en zor karardı bu. İnsan ancak hayatını bir şiddet olayı yüzünden kaybedecek duruma gelir ve onu biri kurtarırsa, böyle bir karar verebilir sanırım. Sana yardım etmeye karar verdim. Hiç olmazsa kaçmanı sağlayacaktım.”</p>

  <p>“Neden polise gitmedin?”</p>

  <p>“Az kalsın gidiyordum. Nedenini bilemeyeceğim ama gitmedim işte. Belki buna adamın bana saldırmaya kalkması neden oldu. Bilemiyorum. Seninle açık konuşuyorum. Bana bir kadının başından geçebilecek en korkunç olayın bu tür saldırı olduğunu söylemişlerdi. O hayvana bağırırken sesindeki öfkeyi, tiksintiyi de duydum. Ne kadar istersem isteyeyim o anı ölene dek unutamayacağım.”</p>

  <p>Bourne, “Ya polis?” diye yineledi.</p>

  <p>“Lokantadaki şişman adam polisin seni aradığını söylemişti. Fakat o olaydan sonra seni polise teslim edemezdim. Yaptığından sonra bu olamazdı.”</p>

  <p>Erkek, “Ne olduğumu bilmene rağmen mi?” diye sordu.</p>

  <p>“Ben sadece duyduklarımı biliyorum. Fakat duyduklarım beni kurtarmak için geri dönen, hayatıma karşılık canını vermeye kalkan yaralı adama hiç uymuyor.”</p>

  <p>“Bu pek akıllıca bir iş değil.” “Bu pek akıllıca bir iş değil.”</p>

  <p>“Oysa ben çok akıllıyım, Mr. Bourne. Adam sana böyle demişti. Adın Bourne sanırım. Çok akıllıyım.”</p>

  <p>“Sana vurdum. Öldürmekle tehdit ettim.”</p>

  <p>“Senin yerinde olsaydım ve bazı kimseler beni öldürmeye çalışsalardı, herhalde aynı şeyleri yapardım.”</p>

  <p>“Demek arabayla Zürih'ten çıkmamızı sağladın.”</p>

  <p>“Bunu yapmadan önce yarım saat kadar düşündüm. Sakinleşmem, bir karara varmam gerekiyordu. Aslında serinkanlı ve mantıklı davranırım.”</p>

  <p>“Bunu anlamaya başladım.”</p>

  <p>“Berbat haldeydim. Giyim eşyasına, saç fırçasına, makyaj malzemesine ihtiyacım vardı. Yürüyecek halde de değildim.”</p>

  <p>“Bunu anlamaya başladım.”</p>

  <p>“Irmağın kıyısında bir telefon kulübesi buldum. Otelde kalan bir kadın arkadaşımı aradım. Odama gidip bir bavula birkaç parça giyecek ve makyaj çantamı koymasını söyledim. Kat hizmetçisi arkadaş olduğumuzu biliyordu. Ondan sonra da bavulu kat hizmetçisinin bulacağı bir erkek aracılığıyla ırmak kıyısına yollamasını istedim. Bavulumu işini bitirmiş olan garsonlardan biri getirdi. Ben arabadan çıkmadım. Bagajı açmıştım. Ona bavulu bagaja koymasını söyledim. Yedek lastiğin üstüne de on frank bırakmıştım.”</p>

  <p>“Sen bir harikasın. Doktoru nasıl buldun?”</p>

  <p>“Önce yaralarını elbisemden yırttığım parçalarla sıkıca sarıp kanı durdurmaya çalışmıştım. Bunun için gömleğini çıkarmam da gerekti. O zaman paranı buldum. Bol para verebileceğin bir doktor aramanın nedenini anladım. Pansiyoncu yardım etti. Üstünde binlerce dolar karşılığı para vardı. Kurları biliyorum.</p>

  <p> “Bu daha başlangıç.” </p>

  <p>“Ne?”</p>

  <p>“Boş ver.” Bourne yine doğrulmaya kalktı fakat bu çok güçtü. “Benden korkmuyor musun? Yaptıklarım seni korkutmadı mı?”</p>

  <p>“Korkuyorum tabii. Fakat benim için yaptıklarını da biliyorum.” *</p>

  <p>“Bu koşullar altında senin kadar güven duyamazdım.” </p>

  <p>“Belki sen koşullan bilmiyorsun. Hâlâ çok bitkin haldesin ve tabanca da bende. Ayrıca giyecek bir şeyin de yok. Donunu bile attım. Belinde plastik bir para kemeriyle caddede koşman biraz tuhaf olur doğrusu.”</p>

  <p>C Bourne can acısına karşın güldü. La Ciorat'da Chamford Markisine yaptıklarını anımsamıştı. “Sistemli düşünüyorsun. Şimdi ne olacak?”</p>

  <p>“Doktorun adını yazdım ve bu odanın bir haftalık parasını verdim. Pansiyoncu bugün öğleden itibaren yemeklerini odana getirecek. Şimdi sabahın altısı. Ben on bire kadar buradayım. Sonra otele gidip eşyalarımı toplayacak ve uçak biletimi alacağım. Senden de hiç söz etmeyeceğim.”</p>

  <p>“Ya bunu yapamazsan? Ya seni tanımışlarsa?”</p>

  <p>“İnkâr ederim. Salon karanlıktı. Herkes paniğe kapılmıştı.”</p>

  <p>“Şimdi sistemli davranmıyorsun. Daha doğrusu Zürih polisi kadar metotlu değilsin. Daha iyi bir yol var. Arkadaşına telefon et. Kalan eşyalarını toplasın ve otel hesabını görsün. Benden istediğin kadar para al ve ilk uçakla Kanada'ya git. Uzaktan her şeyi inkâr etmek daha kolay olur.”</p>

  <p><br/></p>

  <p>Kadın ses çıkarmadan ona baktı, sonra başını salladı. “Evet, en akla yakını bu,”</p>

  <p>Sonra gözlerinde sert bir ifade belirdi. “Kimsin sen?”</p>

  <p>“Onların dediklerini duydun.”</p>

  <p>“Ben ne gördüğümü biliyorum. Ne hissettiğimi de!”</p>

  <p>“Yaptıklarının haklı olduğunu kanıtlamaya çalışma. Bunu yaptın. Hepsi o kadar. Bırak öyle kalsın.” .</p>

  <p>Birden kadın tabancayı alarak ona çevirdi. Titreyen bir sesle, “Yaptıklarımı bozmam mı gerekiyor?” diye sordu. “Polise telefon edip seni götürmelerini mi söyleyeyim?”</p>

  <p>“Birkaç saat önce olsaydı öyle yapmanı söylerdim. Fakat artık buna dayanacak durumda değilim.”</p>

  <p>“Öyleyse sen kimsin?”</p>

  <p>“Adımın Jason Charles Bourne olduğunu söylüyorlar.”</p>

  <p>“Bu ne demek? 'Söylüyorlar ne demek?”</p>

  <p>Bourne tabancanın karanlık namlusuna baktı. Geriye gerçek, kendi bildiği gerçekten başka bir şey kalmamıştı.</p>

  <p>“Ne demek mi? Sen de bu konuda hemen hemen benim kadar bilgisizsin, doktor.”</p>

  <p>“Ne?”</p>

  <p>“En iyisi öykümü dinle. Belki kendini daha iyi hissedebilirsin. Ya da daha kötü hale gelirsin. Fakat en iyisi dinle, çünkü sana başka ne anlatabileceğimi bilmiyorum.”</p>

  <p><br/></p>

  <p>Kadın silahı indirdi. “Ne söyleyeceksin?”</p>

  <p>“Yaşamım bundan beş ay önce Akdeniz'de İle de Port adında küçük bir adada başladı,..”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Güneş gökyüzünde iyice yükselmişti. Sözlerini bitirmiş olan Bourne yatakta bitkin yatıyordu. Anlatabileceği başka bir şey yoktu.</p>

  <p>"Marie deri koltuğa yerleşip ayaklarını altına almış oturuyordu. Hiç kımıldamamış, hatta sigara içerken bile gözlerini adamın yüzünden ayırmamıştı. Yumuşak bir sesle, “Durmadan 'Bilmiyorum'... 'Keşke bilseydim' gibi sözler ettin,” diye mırıldandı. Tanrım, neler çekmişsin... Neler çekiyormuşsun!”</p>

  <p>“Sana yaptıklarımdan sonra benim neler çektiğimi nasıl düşünebilirsin?”'</p>

  <p>Kadın dalgın dalgın cevap verdi. “İkisi tümüyle ayrı olay dizisi”</p>

  <p>“Ayrı...”</p>

  <p>“Çıkış noktaları ortak fakat ayrı şekilde gelişmiş olaylar... Lovenstrasse'ae Chernok’ın dairesine girmeden önce beni götürmemen için yalvardım. Daha fazlasını duyarsam beni öldüreceğinden emindim. O zaman çok tuhaf bir şey söyledin. Belki duyduklarını benden daha iyi anlıyorsun. Belki bunlar senin için daha anlamlı dedin. O zaman deli olduğunu düşünmüştüm.”</p>

  <p>“Benimkisi de bir tür delilik. Akıllı bir insan anımsar. Ben bunu yapamıyorum”</p>

  <p>“Neden Chernok’ın seni öldürmeye kalktığını söylemedin?”</p>

  <p>“Zaman yoktu ve bunun önemi olabileceğini de düşünmedim.”</p>

  <p>“O anda senin için yoktu ama benim için vardı.”</p>

  <p>“Neden?”</p>

  <p>“Çünkü her şeye karşın yine de seni öldürmeye kalkmayan birine ateş etmeyeceğini umuyordum. Bu umuda bel bağlamıştım.”</p>

  <p>“Fakat o ateş etti. Beni vurdu.”</p>

  <p>“Durumu bilmiyordum. Bana söylemedin.”</p>

  <p>“Anlayamadım.”</p>

  <p>Marie bir sigara yaktı. “Bunu açıklamak zor. Beni rehine aldın. O süre boyunca, hatta bana tokat attığın, karnıma, başıma tabancayı dayadığın zaman bile gözlerinde bir şey gördüm. Bakışlarında bir çekingenlik vardı. Belki de bunu lokantada söylediğin bir şeye bağladım. O şişman adam yaklaşırken elimi yüzüme dayamam, duvara bakmamı söyledin. 'Bu senin iyiliğin için dedin.'Seni tanımasının anlamı yok.' Patolojik bir katil böyle düşünmezdi. Sanırım aklımı kaçırmamak için bu umuda sarıldım ve gözlerindeki ifadeye güvendim.”</p>

  <p>“Hâlâ anlayamadım.”</p>

  <p>“O gözlüklü adam beni polis olduğuna inandırdı. Senin de başkalarını öldürmeden ele geçirilmesi gereken acımasız bir katil olduğunu söyledi. Chernok olmasaydı ona inanmazdım. Çünkü polisler öyle davranmaz ve karanlık, kalabalık yerlerde silah çekmezler. Sen canını kurtarmak için kaçan... Hâlâ kaçması gereken bir adamsın fakat katil değilsin.”.</p>

  <p>Bourne elini kaldırdı. “Sahte minnet duygusu yüzünden böyle düşünüyorsun. Gerçeklere saygın olduğunu söyledin. Şimdi gerçeklere bak. Gördüklerin ve duygularını bir yana bırak. Sözleri duydun. Bana belirli işleri yapmam için zarflarla para geliyormuş. Bu işler çok açık ve ben bunları yerine getirmeyi kabul etmişim. Gemeinschaft Bankasındaki hesabımda beş milyon dolardan fazla para vardı. Bunu nereden buldum? Benim gibi yetenekleri belirli bir adam bu kadar parayı nereden bulur?” Gözlerini tavana dikti. Yine aynı acıyı duyuyor, her şeyin boş olduğunu düşünüyordu. “Gerçekler bunlar, Doktor St. Jacques Gitme zamanın geldi.”</p>

  <p>Marie sigarasını tablaya bastırıp tabancayı alarak yaklaştı. “Kendini mahkûm etmek için pek heveslisin.”</p>

  <p>“Gerçeklere saygı duyarım.”</p>

  <p>“Çok İyi bir ekonomi uzmanı olduğum söylenir. Belki de o hesaptaki para Yetmiş Bir Şirketine ait. Sen de o şirketin genel müdürü olabilirsin.”</p>

  <p>“Fakat o şirketin telefon rehberinde adı yok?”</p>

  <p>“Olacağını mı sanıyorsun? Çok safsın. Neyse sana dönelim. Polis çağırmamı ister misin?”</p>

  <p>“Cevabımı biliyorsun. Sana engel olamam ama çağırmanı da istemem.”</p>

  <p>Marie silahı indirdi. “Ve ben de çağırmayacağım. Söylediğin gibi biri olduğuna inanmıyorum.”</p>

  <p>“Öyleyse neye inanıyorsun?”</p>

  <p>“Emin değilim. Sadece yedi saat önce bir hayvan üstüme çullanmıştı. Dudakları ağzımı örtüyordu... Ve öleceğimi de biliyordum. Sonra kaçmaya çalışan bir adam geri dönüp beni kurtarmaya geldi ve yerime ölmeye kalktı. Ona inanıyorum sanırım.”</p>

  <p>“Ya yanılıyorsan?”</p>

  <p>“O zaman korkunç bir hata yaptığım anlaşılır.”</p>

  <p>“Teşekkür ederim. Bana pasaportumu verir misin? İsviçre parasını onun içine koymuştum.”</p>

  <p>“Biliyorum.” Marie pasaportu getirdi. “Pansiyoncuya üç yüz frank verdim. Doktor çağırması için de iki yüz. Doktorla anlaşmak için de altı yüz frank.”</p>

  <p>“Bana hesap vermek zorunda değilsin. Bu parayı al ve Kanada'ya dön.”</p>

  <p>“Orada elli bin franktan çok para var.”</p>

  <p>“Sana daha fazlasını çektirdim.”</p>

  <p>Marie St. Jacques paraya ve elindeki silaha baktı. “Paranı istemiyorum,” diyerek tabancayı komodinin üstüne bıraktı. “Sanırım sana yardım etmek istiyorum.”</p>

  <p>“Bir dakika...”</p>

  <p>Kadın, “Lütfen,” diye onun sözünü kesti. “Lütfen, bana soru sorma. Bir süre bir şey söyleme.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>
</body>
</html>