<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css"/>
<link href="../../fonts.css" rel="stylesheet" type="text/css"/>
</head>

<body>
  <h1>ÜÇÜNCÜ BÖLÜM</h1>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne, Auberge du Coin'in gece kâtibine yaklaştığında saat sabahın üçüydü. Marie arkasını dönmüş kapıda bekliyordu. </p>

  <p>“Rouen'den çağrıldım. Hemen ayrılmam gerekiyor. Bir araba kiralamak istiyorum.”</p>

  <p>Saçları dökülmüş, gözleri uykulu, tıknaz adam alayla güldü. </p>

  <p>“Neden olmasın? Altın bir araba mı istersiniz, yoksa uçan bir halı mı? Biz burada araba değil oda kiralıyoruz. Bu saatte taksi bile bulunmaz.”</p>

  <p>“Anlamadınız sanırım. Sabah sekizde büromda olmazsam çok zor bir durumda kalacağım. Biri arabasını bir gece için verirse bin beş yüz frank ödemeye hazırım.”</p>

  <p>Kâtibin uykulu gözleri açıldı. </p>

  <p>“Şimdi mi, mösyö? Peşin para yani? Size kendi Renault’umu verebilirim. Pek yeni değil ama işe yarar. İyi bir arabadır.”</p>

  <p>Şafak söküyordu. Saint Germain en Laye'in tarla ve tepelerine bakan ıssız bir arka yolda arabayı park etmişlerdi. Jason Bourne kadına yeni öğrendiği şeyleri anlatmış ve Kabil olduğunu da söylemişti. Anımsayabildiği her şeyi sayıp dökmüştü. Şimdi sessiz sedasız sigaralarını içiyorlardı. Marie birden sakin sakin konuşmaya başladı ama gözleri yalvarır gibiydi. </p>

  <p>“Jason, insanın anımsayamadığı şeyler olmamış sayılır. Sen de bu yaşamdan uzaklaşabilirsin belki.”</p>

  <p>Bourne başını salladı. O korkunç an gelmişti. </p>

  <p>“Evet, ama yalnız. Yani sensiz.”</p>

  <p>“Anlıyorum. Demek kararın bu?”</p>

  <p>“Öyle olması gerekir.”</p>

  <p>“Bana leke sürülmemesi için bir kahraman gibi kaybolacaksın, ha?”</p>

  <p>“Bunu yapmam gerekiyor.”</p>

  <p>“Çok teşekkür ederim ama sen kendini ne sanıyorsun?” </p>

  <p>“Ne dedin?”</p>

  <p>“Ben Kabil diye bilinen adamım. Asya'dan Avrupa'ya kadar polis ve türlü örgüt beni ele geçirmek istiyor. Washington'daki adamlar Medusa hakkında bildiğim şeylerden dolayı beni öldürmek istiyorlar. Carlos da kendisine yaptığım şeyler yüzünden beni gırtlağımdan vurmak amacında. Bir an düşün. Ne zamana kadar kaçabilirsin? Sonunda onlardan biri beni bulup tuzağa düşürecek ve öldürecektir Yaşamının böyle sona ermesini mi istiyorsun?”</p>

  <p>“Hayır. Başka şey düşüneceğiz.” Marie uzanıp onun yüzünü okşadı. </p>

  <p>“Yine haklı olduğumu kanıtladın. Kendi suçundan emin olan biri, Kabil denilen adam benim için kendisini harcamazdı. Bunu kimse için yapmazdı.”</p>

  <p>“Ben Kabil'im!”</p>

  <p>“Öyle olmuş olsa bile şimdi değilsin. Sana olanları açıklayacak durumda değilim, Jason. Sadece beni dinle. Benim için çok değerlisin, sevgilim. Duygularımın beni kör edebileceğini de biliyorum. Fakat kendimi tanıyorum. Ben saf bir çocuk değilim. Dünyayı tanırım. Bir adamın kendi kendine işkence ettiğini ve' ses çıkarmadığını gördüm. Belki için için haykırıyor ama derdini başkasına yüklemek istemiyorsun. Tam tersine durumu inceliyor, araştırıyor, gerçekleri öğrenmeye çalışıyorsun. Dostum, soğukkanlı bir katil böyle davranmaz. Daha önce ne olduğunu ve hangi suçları işlediğini bilmiyorum. Fakat durum senin inandığın ya da başkalarının inanmanı istedikleri gibi değil. Ben kendimi iyi tanırım. Değer ölçülerim yardır. Anlattığın erkeği sevemem, Fakat seni tanıyor ve seviyorum. Onun için de teklifini reddediyorum.”</p>

  <p>Jason patladı. “Seni Tanrının belası budala! Ben sana yardım edebilirim. Ama sen bana edemezsin. Tanrı aşkına bana bir şey bırak!”</p>

  <p>Marie birden şaşaladı. </p>

  <p>“Sana bir şey verdim sanırım,” diye fısıldadı. “İkimize de bir şey verdim. Başkalarının inanmak istedikleri gibi dedim. Bu da bana bir fikir verdi. Suçların... Başkaları bu suçlara inanmanı istiyor.”</p>

  <p>“O suçlar benim... Onları ben işledim.”  </p>

  <p>“Bir dakika. Söz konusu suçlar işlenmiş olabilir ama ya bunları sen işlemedinse? Ya Zürih’teki aleyhime kanıtlar gibi bunlar da yalansa? Ya suçları işleyen başkasıysa? Jason, belleğini ne zaman yitirdiğini bilmiyorsun.” </p>

  <p>“Port Noir'da.”</p>

  <p>“Orada yeni bir bellek kazandın. Port Noir'da geçmişini unutmadın. Port Noir'dan önce olanlar çok şeyi açıklayabilir. Bu seni açıklayabilir. Seninle olduğunu sandığın adam arasındaki farkı açıklayabilir.”</p>

  <p>“Yanılıyorsun. Kimse bu anıları açıklayamaz. Onları anımsıyorum... Gözlerimin önünde türlü şey beliriyor.”</p>

  <p>“Belki de sana söylenenleri anımsıyorsun. Belki diğer şeyleri unutana dek bunları, tekrarladılar.” Erkeğe bakarak yumuşaklıkla devam etti. </p>

  <p>“Ben zeki ve çok hasta bir adamdan söz ediyorum. Başkaları onun yapacakları işe uygun olduğunu düşünmüşlerdir. Böyle bir adamın ne kadar kolaylıkla bulunacağını biliyor musun? Onlar hastanelerde, özel sanatoryumlarda askeri koğuşlarda yatıyorlar. Belki de o kimseler seni amaçlarına uygun bulup seçtiler. Yani belki de seni istedikleri gibi koşulladılar. Bu pek çok şeyi açıklar. Jason, belki de yaşadığın şeyleri değil, sana tekrarlananları anımsıyordun.”</p>

  <p>“Sanmıyorum. Ben oralara gittim ve bütün bunları daha önce yaptım.”</p>

  <p>“Bunları başka nedenlerle de yapmış olabilirsin! Ben yaşamım için savaşıyorum! İkimizin yaşamı için... Pekâlâ, düşünebiliyor, hissedebiliyorsun. Şimdi duygularını, düşüncelerini tart ve bana dönerek kesinlikle Kabil olduğuna inandığını söyle! Bunu gerçekten yapabilirsen o zaman yaşamımdan çıkmana izin verebilirim! Bunu yapamazsan yanımda kal ve sana yardım etmeme izin ver. Ve beni sev. Tanrı aşkına beni sev, Jason.”</p>

  <p>Bourne kadının elini sıkıca tuttu. </p>

  <p>“Bunun duygu ya da düşünceyle ilgisi yok. Ben Gemeinschaft'daki hesapları gördüm. Paralar uzun süre önce yatırılmaya başlamıştı. Hem bunların yollandığı yerler, öğrendiğim şeylere uyuyordu.”</p>

  <p>“Fakat o hesap, yatırılan paralar, her şey dün, geçen hafta ya da altı ay önce düzenlenmiş olabilir. Duyduğun, kendi hakkında okuduğun şeyleri Kabil'in yerine geçmeni isteyen kimseler ayarlamış olabilirler. Sen Kabil değilsin. Sadece başkaları Kabil olduğunu sanmanı istiyorlar. Fakat biri senin Kabil olmadığını biliyor ve bunu anlatmaya çalışıyor. Benim de kanıtım var. Sevgilim sağ ama iki arkadaşım öldü. Çünkü onlar haber yollayan, korumaya çalışan kimseyle senin arana girdiler. Onları seni Kabil olarak Carlos'a kurban etmek isteyen kimseler öldürdü.”</p>

  <p>“Peki, ya geçmişimi anımsarsam orada neler bulacağım?” </p>

  <p>“Pek çok şey. Bazısı iyi, bazısı kötü türlü şey. Ama Kabil bu anıların arasında olmayacak. Bu konuda sana söz veriyorum. Sana inanıyorum, sevgilim. Lütfen savaşmaktan vazgeçme.”</p>

  <p>“Ya yeniliyorsak? Sonunda yanıldığımızı anlarsak ne olacak?”</p>

  <p>Marie, “Beni hemen bırakırsın,” dedi. “Ya da öldürürsün. Umurumda bile değil.”</p>

  <p>“Seni seviyorum.”</p>

  <p>“Biliyorum. Zaten bu yüzden korkmuyorum.”</p>

  <p>Bourne canlandı. “Lavier'nîn bürosunda iki telefon numarası buldum. Biri Zürih’te bir numaraydı. Diğeri Paris’te, Talihim yardım ederse bunlar sayesinde Treadstone'un numarasını ele geçirebilirim. Cevap orada. Ben Kabil değilsem, Treadstone'dan biri kim olduğumu biliyordur.”</p>

  <p>Kalabalık bir kentte daha az dikkati çekeceklerini düşünerek Paris'e döndüler. Bağa gözlüklü, sarı saçlı bir adamla saçlarını sıkıca arkaya toplamış, yüzü boyasız bir kadın Montmartre gibi bir yerde ilgi uyandırmazdı. Rue de Maistre'deki Terrasse Otelinde bir oda tuttular. Belçikalı bir çift rolüne girmişlerdi.</p>

  <p>Odaya çıkınca bir süre konuşmaya gerek duymadan birbirlerine baktılar. Sonra birbirlerine sarılarak onlara rahat vermeyen dünyayı unuttular. Daha sonra da el ele uyuyakaldılar.</p>

  <p>İlk uyanan Bourne oldu. Caddeden gelen korna ve motor sesleri kendisini hemen toplamasını sağladı. Sonra kadını okşayarak uyandırdı. </p>

  <p>“Haydi, aç gözlerini. Artık araştırmaya gitmemizin zamanı geldi.”</p>

  <p>Marie gözlerini kırpıştırıp ana baktı. </p>

  <p>“Ne arayacağız?”</p>

  <p>Adam, “Beni,” diye cevap verdi.</p>

  <p>Rue Lafayette'deki bir telefon kulübesinden Zürih’teki numarayı aradı Bourne. Fakat santral o telefonun kesildiğini söyledi ve başka bilgi vermeye de yanaşmadı. Jacqueline Lavier'nin tehlikeyi herkese ve bu arada Zürih'e de bildirdiği anlaşılıyordu, Bu kez Marie, Paris numarasını çevirdi. Ama cevap veren kimsenin söylediklerini duyunca çok şaşırdı. “General Villiers'in evi... Alo? Alo?”</p>

  <p>Marie bir an konuşamadı. Sonra, “Özür dilerim, yanlış” diyerek kapattı.</p>

  <p>Bourne camlı kapıyı açarak ona baktı. </p>

  <p>“Ne oldu, Kimmiş?”</p>

  <p>Marie, “Bunun anlamı yok,” diye mırıldandı. “Fransa'nın en güçlü ve en sayılan adamlarından birinin evini aramışım.”</p>

  <p>Marie, “Andre François Villiers,” diye tekrarlayarak bir sigara yaktı. Durumu konuşmak için Terasse'daki odalarına dönmüşlerdi. </p>

  <p>“İkinci Dünya Savaşı kahramanı. Cezayir yüzünden aralarında anlaşmazlık çıkana kadar da De Gaulle'ün varisi sayılıyordu. Jason, böyle bir adamı Carlos'a bağlamak akıl almaz bir şey.”</p>

  <p>“Fakat aralarında bir bağ var. Buna inanabilirsin.”</p>

  <p>“Çok zor. Villiers soylu bir aileden geliyor. Güvenlik Kurulu üyesi. Yasalara büyük saygı duyan bir asker. Onun Carlos'la ilgisi olduğunu söylemek, Douglas Mac Arthur’u Mafya'dan bir gorile bağlamak kadar saçma.”</p>

  <p>“Öyleyse bir neden arayalım. De Gaulle'le neden anlaşamadılar?”</p>

  <p>“Altmışların başlarında Cezayir yüzünden. Villiers, Cezayir' e bağımsızlık verilmesini istemiyor, orasının Fransa'ya ait olduğunu düşünüyordu. Kendisi Salan'ın yanındaki albaylardan biriydi.”</p>

  <p>Bourne, “Cezayir’in deli albayları,” derken bunu neden söylediğini bilemedi.</p>

  <p>“Bunun sence bir anlamı mı var?”</p>

  <p>“Öyle olması gerekiyor ama bilemiyorum. Bunu sonra konuşuruz. Şimdi Villiers'e dönelim. Cezayir'den sonra ne oldu?”</p>

  <p>“De Gaulle'le barıştılar. Fransa'ya döndü ve bir kahraman gibi karşılandı. Siyasete atılmadan önce generalliğe yükseltildi.” Marie'nin sesi birden hafifledi. </p>

  <p>“Generalin oğlunu öldürdüler. Bu siyasi bir olaydı. Beş ya da altı yıl önce oldu.”</p>

  <p>Onun için de generalin Carlos gibi profesyonel bir katille ilişkisi olamaz.”</p>

  <p>“Anlat.” </p>

  <p>“Genç adamın arabası Rue du Bac'da havaya uçuruldu. O da babası gibi muhafazakâr bir politikacıydı. Her fırsatta sosyalistlere ve komünistlere karşı çıkıyordu. Sonra onu öldürdüler.”</p>

  <p>“Orası belli değil. Villiers'le konuşacağım.” Kalkıp telefon rehberini aldı. </p>

  <p>“Bakalım burada adresi var mı?”</p>

  <p>“Ona yaklaşamazsın. Eğer Carlos'la ilgisi varsa evi devamlı korunuyordur. O haydutlar seni görür görmez vururlar. Ellerinde resmin olduğunu unutma.”</p>

  <p>“Bu resmin onlara yararı olmayacak. Beni aradıkları adama benzetemeyecekler. İşte burada. Villiers, A.F. Pare Monceau.”</p>

  <p>“Buna hâlâ inanamıyorum. Jacqueline Lavier'ye bu numaranın verilmiş olmasını tuhaf bulmuyor musun?”</p>

  <p>“Bu koşullar altında hayır. Carlos adamlarına şaka etmediğini ve Kabil'i istediğini belirtiyor. Carlos beni Zürih’teki banka aracılığıyla buldu. Bu durumda onun Treadstone'u da bildiği anlaşılıyor. Villiers'in de aynı şeyi bilme olasılığı fazla. Bilmiyorsa bile bunu öğrenmesi için bir yol var?”</p>

  <p>“Nasıl?”</p>

  <p>“Adı. Söylediğin gibi biriyse adına çok önem veriyordur. Fransa’nın gururu sayılan birinin Carlos gibi bir domuzla ilişkisi etkileyici olur. Generali polise, gazetecilere gideceğimi söyleyerek tehdit edebilirim.”</p>

  <p>“Bunu inkâr edecektir. Hem önce ona erişmen gerekiyor.”</p>

  <p>Bourne, “Erişeceğim,” dedi. </p>

  <p>“Bir bukalemun olduğumu unutma.”</p>

  <p><br/></p>

  <p>Pare Monceau'daki iki tarafında ağaçlar bulunan sokak ona yabancı değildi. Ama burasını daha önce görmemişti. Sadece bakımlı evlerin bulunduğu bu sokağa benzeyen ve zenginlerin oturduğu başka bir sokağa gitmişti.</p>

  <p>Saat akşamın yedi buçuğuydu. Hava açık ve soğuktu. Bukalemun, da bu havaya göre giyinmişti. Sarı saçlarını bir kasket örtüyordu. Sırtındaki bir haber servisinin adı yazılı olan ceketinin yakasını kaldırmıştı. Omzuna bir muhabir çantası asmıştı; içinde turizm broşürleri vardı. General Villiers'in oturduğu sokakta birkaç ev seçip posta kutularına bu broşürleri atacaktı. Bu arada Villiers'in güvenlik önlemlerini de anlamaya çalışacaktı. Generali kim koruyordu ve orada kaç kişi vardı?</p>

  <p>Arabalarda adamlar dolaşan birtakım kişiler bulacağını umduğu için ortada kimseyi göremeyince şaşırdı. Andre François Villiers kendini korumak için hiçbir önlem almamıştı. Bu durumda güvenlik önlemlerinin evin içinde uygulanması gerekirdi. Carlos'un suç ortağı olan bu adam ya dikkatsizlik edecek kadar küstah ya da budalaydı. </p>

  <p>Jason yandaki evin posta kutusuna bir broşür atarken, birden Villiers'in kapısı açıldı. Orta yaşlı bir hizmetçiyle koyu renk ceketli bir adam belirdi. Kadın, “Kül tablaları temiz olmalı,” dedi. “Bilirsin, dolu kül tablalarına ne kadar sinirlenir.”</p>

  <p>Adam cevap verdi. “Bugün öğleden sonra araba kullandı. Tablalar dolmuş demektir.”</p>

  <p>“Onları garajda temizle. Vaktin var. O on dakika sonra aşağıya inecek. Nanterre'de tam sekiz buçukta olması gerekiyormuş.”</p>

  <p>Adam merdivenden inerken kapı da arkasından kapandı. Bourne da omzundaki çantayı çekiştirip hemen merdivenden İnerek sola saptı. On dakika.</p>

  <p>Jason arabada oturmuş, General Villiers'e bakıyordu. Orta boylu, geniş göğüslü yetmişine gelmiş bir adamdı. Kır saçları kısa kesilmiş ve beyaz sakalı da dikkatle düzeltilmişti. Bourne onu süzerken böyle bir adamın Carlos'un pis dünyasına girmesine şaştı.</p>

  <p>Villiers hizmetçisiyle konuşup saatine baktı, sonra merdivenden inip orada duran büyük bir arabanın kapısını açarak direksiyona geçti. Otomobil hareket ederek köşeden sağa döndü. Jason da Renault’uyla onu izledi. Adamın Nanterre'e gideceğini duymuştu. Orası tenhaydı ve bir yolunu bulup generali yakalayacaktı.</p>

  <p>Fakat general, Nanterre'e gelmeden birden ağaçların arasında projektörlerin aydınlattığı bir yere girdi. Bourne yaklaşınca L'ARBALETE yazılı tabelayı okudu. Burası bir lokantaydı. Demek Carlos bir gece önce Montrouge’de onu yakalayamadığı için sinirlenmiş ve Andre Villiers'i herkesin görmeyeceği bir yerde konuşmaya çağırmıştı. Bourne kemerindeki tabancayı yokladı. Sonra arabayla ağaçların arasından geçerek park yerinde durdu. Camlardan içerisi gözüküyordu. Ama onun dikkatini arka tarafında terası bulunan ikinci kat çekti. O kattaki masalarda da mumlar yanıyordu. Fakat alt katın tersine içeridekilerin hepsi erkekti.</p>

  <p>Sonra gruptan gruba giden beyaz sakallı adamı gördü. General Villiers, Nanterre'e gerçekten bir toplantıya katılmak için gelmişti. Demek Kabil'in sağ kalmasına kızan Carlos, böyle bir toplantı düzenlemişti.</p>

  <p>Bourne, muhafızlar nerede, diye düşündü. Kaç kişiler? Arabadan inip ağaçları siper alarak çevresine baktı. Gizlenmiş adamlar görebileceğini umuyordu. Fakat orada kimsecikler yoktu. Demek evde olduğu gibi lokanta da içeriden korunuyordu. Lokantanın arkasına yaklaşıp yağmur oluğunu yokladı. Sağlama benziyordu. Oluğa tırmanabilirse terasın parmaklığına erişir ve kendini yukarıya çekebilirdi. Etrafta kimsecikler yoktu. İkinci kata kolaylıkla tırmandı. Yazları masaların çıkarıldığı terastaydı. Gölgelere gizlenerek ağır ağır ilerledi. Tabancası elindeydi. Yaklaşıp yan pencereden içeriye baktı ve gördükleri karşısında büyülenir gibi oldu. Adamlar dörder dörder sıralanmışlar, Andre Villiers'in karşısında duruyorlardı. İçeride topu topu on üç adam vardı. On iki yaşlı asker hazır ol durumdaydı. Hepsinin yakalarında birliklerini, aldıkları nişanları gösteren sıra sıra kurdeleler vardı. Eğer bu adamlar Carlos'un emrinde çalışıyorlarsa durum inanılmayacak kadar tehlikeliydi. Çünkü bu adamlar sıradan kimseler değil, tecrübeli askerlerdi.</p>

  <p>Cezayir'in deli albayları... Bu adamlar geriye kalanlar mıydı? Artık olmayan bir Fransa'nın anılarıyla yaşayan, yenidünyayı zayıf ve işe yaramaz bulan bu adamlar, gizli bir güç kazanmak için Carlos'la anlaşmış olabilirlerdi. Birden kulağına bir ses geldi. Adamlar Marsaillese'i söylüyorlardı.</p>

  <p>And</p>

  <p>Bourne gördüğü ve duyduğu şeylerden tiksinerek döndü.</p>

  <p>Andre Villiers gibi dünden kalma fakat günün katiliyle işbirliği yapabilenlerden tiksiniyordu. Karanlıklardan süzülerek terasın parmaklığına erişti. Yine yağmur oluğuna tutunarak aşağıya indi. O karanlık gecede yolun ıssız bir yerinde bir ölüm tüccarını tuzağa düşürecekti. Bütün bildiklerini öğrenecek ve belki de onu öldürecekti.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne, Renault’ta oturmuş bekliyordu. Motoru çalıştırmıştı. Villiers’in çıktığını görür görmez gaza basacaktı. Birkaç erkek ayrı arabalara binerek gitmişti. Suç ortakları aralarındaki ilişkiyi gizliyorlardı. Bu yaşlı adamlar gerçekten suçluydular. Onlar kazandıkları onuru bir katilden sağladıkları çıkarla değiş tokuş etmişlerdi.</p>

  <p>Birden generalin arabasının farlarının yandığını görerek gaza bastı ve hızla park yerinden çıkıp yola saptı. Kendi farlarını yakmamıştı. İlk dönemece gelince farları yakarak gaz pedalını yere yapıştırdı. Yolun çok tenha olan bölümü iki mil kadar ilerideydi. Bir an önce oraya erişmesi gerekiyordu.</p>

  <p>Ay iyice yükselmişti ve saat on biri geçiyordu. Bourne istediği yere gelince arabayı çevirerek döndü. Bütün sorun generalin durmasını sağlamaktı. Uzaktan otomobilin farlarını görünce birden gaza dayandı. Direksiyonu bir sağa, bir sola kırarak ilerledi. Araba sürücüsünün yönetiminden çıkmış, başıboş kalmışa benziyordu. Villiers hızla üstüne gelen otomobili görünce çaresiz yavaşladı. Bourne da direksiyonu sola kırıp aynı anda frene bastı. Dururken acı bir sesle bağırdı. Bu sesi çıkaran hasta ya da sarhoş biri olabilirdi. Yerinde büzülüp bekledi. Tabancası kucağındaydı.</p>

  <p>Villiers'in arabasının kapısının açıldığını duydu. Yan gözle baktı. Adam silahlıya benzemiyordu ve çarpışma olmadığı içinde rahatlamıştı. Yaklaşıp sorgu soran bir komutan gibi bağırmaya başladı. </p>

  <p>“Bu da ne demek? Ne yaptığınızı sanıyorsunuz? İyisiniz ya?”</p>

  <p>Bourne İngilizce, “Fakat siz iyi değilsiniz,.” diyerek silahını kaldırdı.</p>

  <p>“Ne...” Yaşlı adam derin bir soluk alarak dimdik durdu. </p>

  <p>“Kimsin ve bu rezalet de nedir?”</p>

  <p>Jason sol elini tabancasının kabzasına yaklaştırarak Renault’tan indi. “İngilizcenizin kusursuz olmasına sevindim. Arabanıza gidelim. Yoldan çıkarıp düzlüğe süreceksiniz.”</p>

  <p>“Ya reddedersem?”</p>

  <p>“Sizi hemen öldürürüm. Zaten fazla tahrike de ihtiyacım yok.”</p>

  <p>“Bu sözler Kızıl Tugaylardan mı? Yoksa Baader Meinhof un Paris şubesinden mi?”</p>

  <p>“Neden sordunuz? Yani isterseniz bu emirleri değiştirtebilir misiniz?”</p>

  <p>“Onların üstüne tükürürüm! Sana da öyle!”</p>

  <p>“Cesaretinizden kimsenin kuşkusu olmadı, general. Arabanıza gidin.”</p>

  <p>Villiers yerinden kımıldamadı. </p>

  <p>“Bu cesaret sorunu değil! Mantık sorunu. Beni öldürmek ya da kaçırmakla bir şey elde edemezsin. Emirlerimi yanımda çalışanlar da, ailem de çok iyi anladı. Terörcülerle pazarlık olmaz. Silahını kullan, pis yaratık! Ya da buradan bas git!”</p>

  <p>Jason Bourne birden kuşkuya kapılarak yaşlı askeri süzdü ama kandırılmak niyetinde değildi. </p>

  <p>“Lokanta'da bir kahramandınız ve milli marşı söylüyordunuz. Fakat bu sizin birinin uşağı olmanızı engellemiyor. Carlos'un habercisi General Andre Villiers. Carlos'un adamı, Carlos'un uşağı.”</p>

  <p>Öfkeli gözler birden Jason'un umduğu gibi şaşkınlıkla değil nefretle büyüdü. Adamın derin bir tiksinti duyduğu belliydi. Sonra Villiers elini kaldırıp Bourne'un yanağına bir tokat attı. Bunu elinin tersiyle vurduğu ikinci tokat izledi. Canı yanan Bourne yerinde sallandı. Yaşlı adam kendisini tehdit eden silaha aldırmadan öfkeyle vuruyor vuruyordu.</p>

  <p>Villiers, “Domuz!” diye bağırdı. “Pis, iğrenç domuz! Cesaretin varsa beni vur! Pis...”</p>

  <p>Jason silahı yere atıp Villiers'in sağ bileğiyle sol kolunun üstünü tutarak hızla büktü. Yaşlı askerin böylece hareketsiz kalmasını sağladı. Yüzleri birbirine pek yakındı. Adamın göğsü inip inip kalkıyordu.</p>

  <p>“Bana Carlos'un adamı olmadığınızı mı söylüyorsunuz? Bunu inkâr mı ediyorsunuz?”</p>

  <p>Villiers onun elinden kurtulmak için öne fırlayıp geniş göğsüyle Bourne'a vurdu. “Aşağılık hayvan!”</p>

  <p>“Allah kahretsin, evet mi, hayır mı?”</p>

  <p>Yaşlı adam Bourne'un yüzüne tükürdü. Gözlerindeki ateşin yerini yaşlar almıştı. </p>

  <p>“Carlos oğlumu öldürdü,” diye fısıldadı. </p>

  <p>“Tek oğlumu Rue de Bac'da beş dinamit lokumuyla havaya uçurdu!”</p>

  <p>Jason parmaklarının baskısını hafifletti. </p>

  <p>“General arabanızı yana çekip orada kalın. Sizinle konuşmamız gerekiyor. Bilmediğiniz bir şey oldu. Bunun ne olduğunu ikimizin de anlaması yerinde olacak.”</p>

  <p><br/></p>

  <p>Asla! İmkânsız! Bu olamaz!” Arabada Villiers'in yanında oturan Bourne, “Oldu,” diye ısrar etti.</p>

  <p>“Korkunç bir yanlışlık yapılmış! Ne dediğini bilmiyorsun!” </p>

  <p>“Yanlışlık yok. Ne dediğimi de biliyorum, çünkü bu numarayı ben buldum. Numarayı bulmakla kalmadım o olağanüstü oyunu da anladım. Hiç kimse, özellikle oğlunuz öldükten sonra, sizin Carlos'la ilişki kurduğunuzu düşünemez. Onu Carlos'un öldürdüğünü herkes biliyor mu?”</p>

  <p>“Surete'dekiler biliyorlar. Askeri Haberalma örgütü ve Interpol kesinlikle biliyorlar. Raporları okudum. Oğlum fikirleri yüzünden öldürüldü.”</p>

  <p>“Ordudan ayrılıp siyasete atılmanızın nedeni bu mu?” </p>

  <p>“Evet. Oğlun babasının yerine geçmesi âdettir.” Ay ışığında yorgun yüzü aydınlanan adam bir an durdu. “Ama bu kez baba, oğlunun izinden yürüyor. Ben politikacı değil askerdim. Fakat kendimi hazırladım. Bir asker her şeyi yapabilir.” </p>

  <p>“Birden fazla asker sanırım.”</p>

  <p>“Ne demek istiyorsun?”</p>

  <p>“Lokantadaki o adamlar. Fransa’daki orduların yarısını yönetirmiş gibiydiler.”</p>

  <p>“Bunu yaptılar. Bir zamanlar onlar Saint Cyr'in öfkeli genç komutanları olarak bilinirlerdi. Eğer yönetim onların elinde olsaydı, Fransa teslim olmazdı. Onlar yeraltı örgütünün liderleri oldular. Vichy'de, Avrupa'da, Afrika'da Almanlara karşı savaştılar.”</p>

  <p>“Peki, şimdi ne yapıyorlar?”</p>

  <p>“Çoğu emekli maaşıyla geçiniyor. Geçmişi unutamıyorlar. Bir daha bunun tekrarlanmaması için Tanrıya dua ediyorlar. Bana arkadaşlarımı sordun ve ben de cevap verdim. Şimdi o inanılmaz yanlışlığa gelelim. Korkunç... Bir evladı kaybetmenin ne demek olduğunu bilemezsin.”</p>

  <p>Bourne, yine aynı acıyı duyuyorum, diye düşündü. Acı ve boşluk. Gökyüzünden gelen ölüm. Tanrım bu çok acı veriyor...</p>

  <p>Titremelerine engel olmak için ellerini kenetledi. </p>

  <p>“Sizi anlıyorum. Fakat her şey uygun.”</p>

  <p>“Hiç de değil! Söylediğin gibi aklı başında biri Carlos'la ilgim olacağını düşünemez. Hele o domuz asla düşünemez. Bu tehlikeyi göze alamaz, Akıldan, hayalden geçecek gibi değil.”</p>

  <p>“Tamam. İşte bu yüzden sizi kullanıyorlar. Eviniz son emirlerin aktarılması için fevkalade bir merkez sayılabilir.”</p>

  <p>“İmkânsız! Nasıl?”</p>

  <p>“Evinizde biri devamlı Carlos'la temas ediyor. Şifreler kullanıyorlar. Belirli kimsenin telefona gelmesi için bu sözler söyleniyor. Belki siz evde yokken. Belki de evinizdeyken. Telefona siz mi cevap verirsiniz?”</p>

  <p>Villiers kaşlarını çattı. </p>

  <p>“Hayır. O telefona ben cevap vermem. Konuşmak istemediğim çok insan var. Onun için özel telefonumun numarası rehberde kayıtlı değildir.”</p>

  <p>“Bu telefona kim cevap veriyor?”</p>

  <p>“Genellikle kâhyam ya da yarı uşak, yarı şoför olan kocası. Ordudaki son yıllarım sırasında şoförümdü. Eğer telefona onlar cevap vermezlerse karım var. Ya da çoğu zaman evde büromda çalışan yaverim. Yirmi yıl yaverliğimi yaptı.”</p>

  <p>“Başka?”</p>

  <p>“Başkası yok.”</p>

  <p>“Peki hizmetçiler?”</p>

  <p>“Hizmetçimiz yok. Villiers'in adı ünlüdür ama bankada fazla parası yoktur. Haftada iki kez temizlikçi kadınlar gelir.”</p>

  <p>“Öyleyse şoförünüzle yaverinize dikkat edin.”</p>

  <p>“Olamaz! Bana sadıktırlar.”</p>

  <p>“Brütüs de öyle. Sezar'ın rütbesi de sizinkinden yüksekti.”</p>

  <p>“Ciddi olamazsın.”</p>

  <p>“Çok ciddiyim. Size anlattıklarım gerçekti.”</p>

  <p>“Ama bana fazla bir şey anlatmadın. Adını bile bilmiyorum.”</p>

  <p>“Buna gerek yok. Adımı bilirseniz canınız yanabilir.”</p>

  <p>Yaşlı adam ona inanmamıştı. </p>

  <p>“Adını bilmediğim bir erkek gece yolda beni tuzağa düşürüyor. Tabanca çekiyor. İğrenç bir suçlamada bulunarak üstüne saldırmama neden oluyor. Ondan sonra da sözlerine inanmamı istiyor. Adı olmayan, yüzünü tanımadığım bir adam. Söyle, neden ona inanacakmışım?”</p>

  <p>Bourne, “Çünkü o bu gerçeğe inanmasaydı size gelmezdi,” diye cevap verdi.</p>

  <p>Villiers ona baktı. </p>

  <p>“Yok, daha iyi bir neden var. Kısa süre önce hayatımı bağışladın. Silahını ateşleyecek yerde elinden attın. Bunu kolaylıkla yapabilirdin. Onun yerine konuşmamızı rica ettin.” Eliyle Renault’u işaret etti. </p>

  <p>“Arkamdan gel. PareN Monceau'da büromda konuşmamıza devamı ederiz. İki adam konusunda da yanıldığına yemin ederim ama sen Sezar'ın sahte bağlılığa kurban gittiğini söyledin. Hem gerçekten Sezar'ın rütbesi yüksekti.”</p>

  <p>“Eğer evinizde biri beni tanırsa öldüm demektir. Siz de öyle.” </p>

  <p>“Yaverim akşamüzeri beşte gitti. Şoförüm de televizyon seyretmek için onda odasına çekilir. Ben gidip içeriye bakarken sen dışarıda beklersin. Her şey yolundaysa seni çağırırım. Öyle değilse çıkıp arabama binerim. Yine beni izlersin. Bir yerde durup tekrar konuşuruz.”</p>

  <p>Bourne dikkatle adama baktı. </p>

  <p>“Ben numara yaparak sizi tuzağa düşürdüm. Siz de aynı şeyi yapabilirsiniz. Pare Monceau'nun tuzak olmadığını nasıl bilebilirim?”</p>

  <p>Yaşlı adamın kılı kıpırdamadı. </p>

  <p>“Sadece Fransa'nın yüksek rütbeli bir subayı olarak sana söz veriyorum. Hepsi bu kadar. Bu yetmiyorsa tabancanı al ve git.”</p>

  <p>“Yeterli. Fakat bir generalin sözü olduğu için değil. Oğlu Rue du Bac'da öldürülen bir adamın sözü olduğu için.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Pac Monceau'daki iki tarafında ağaçlar olan sokağa girdiler. Villiers otuz metre kadar ilerideydi ve bir sorunla karşılaşmıştı. Birkaç saat öncesinin tersine yolda arabayı park edecek yer yoktu. Neyse sonunda general evinin karşı tarafında ikisinin arabasının da sığabileceği bir yer gördü. Elini çıkarıp Bourne'a kendisini izlemesini işaret etti.</p>

  <p>O anda Bourne'un gözleri kapıdaki ışığa takıldı. Birden irkildi. Elini belindeki tabancaya attığını fark etti. Sonunda bir tuzağa mı düşmüştü? Fransa'nın yüksek rütbeli bir subayının sözü değersiz miydi?</p>

  <p>Villiers büyük arabasını park ederken Bourne dönüp arkasına baktı. Sonra öbür yöne bir göz attı. Ona doğru gelen ya da yaklaşan yoktu. Bu bir tuzak değildi. Yaşlı generalin bilmediği bir şeydi.</p>

  <p>Karşıda, Villiers'in evinin kapısında genççe ve bir hayli çekici bir kadın vardı. Üst basamakta duran bir erkeğe hararetli hararetli bir şeyler anlatıyordu. Adam da Les Classiques'in kır saçlı, kibar halli santral memuruydu. Yüzünü çok iyi bildiği fakat bir türlü tanıyamadığı adam. Bu suratı görünce birden gözlerinin önünde karanlıklar, simsiyah, fırtınalı gece, arka arkaya patlayan bombalar belirdi. Kulaklarında makinelilerin sesleri yankılanıyordu.</p>

  <p>Bourne gözlerini kapıdan ayırıp Villiers'e baktı. General farları söndürmüş arabadan çıkmaya hazırlanıyordu. Hemen el frenini boşalttı ve Renault gidip hafifçe arabanın arkasına vurdu. Villiers yerinde döndü.</p>

  <p>Bourne da farları söndürmüştü ama içerinin ışığını yakarak eliyle yaşlı adama yerinde kalmasını işaret etti. General onu anladı.</p>

  <p>Bourne ışığı söndürüp son kez eve baktı. Adam bir basamak inmiş ve kadının son emri yüzünden orada durmuştu. Otuz beşle kırk arasındaki kadının kısa kesilmiş, yapılmış saçları güneşten esmerleşmiş yüzünü çevreliyordu. Uzun boylu, biçimli, heykel gibiydi. Üstüne sıkıca oturmuş, ince beyaz ipek elbise bronzluğunu daha belirgin hale koyuyordu. Villiers ondan söz etmemişti. Demek kendisi bu evde oturmuyordu. Ama yaşlı adam onu tanıyordu herhalde.</p>

  <p>Kır saçlı santral memuru son kez başını sallayıp merdivenden inerek hızla uzaklaştı. Kapı kapandı. Bourne, Renault’tan atlayarak Villiers’in arabasına yaklaştı. General durumu merak etmiş, kalın kaşları havaya kalkmıştı. </p>

  <p>“Ne yapıyorsun kuzum?” </p>

  <p>“Evinde... Benim gördüğümü siz de gördünüz.” </p>

  <p>“Öyle sanırım. Ne olacak yani?”</p>

  <p>“O kadın kimdi? Onu tanıyor musunuz?”</p>

  <p>“Tanıdığımı umarım. Karım.”</p>

  <p>“Karınız mı?” Amerikalının şaşkınlığı yüzünden okunuyordu.</p>

  <p>“Karınızın yaşlı olduğunu sanıyordum...”</p>

  <p>“O ikinci karım. Benden çok genç olan ikinci karım. Fakat o da sekiz yıl önce ölen ilk eşim kadar bana bağlıdır.”</p>

  <p>Bourne, “Üzgünüm,” diye fısıldadı. “Tanrım çok üzgünüm.” </p>

  <p>“Ne oldu? Onu birine mi benzettin? Bunu sık sık yaparlar. Çok çekici bir kadındır. Kendisiyle gururlanırım.” Villiers arabadan indi.</p>

  <p>Bourne onun önünde durarak ilerlemesini engelledi. </p>

  <p>“General size bir şey sormam gerekiyor. Telefon numaranızı Carlos'un haberlerini ileten bir yerde bulduğumu söyledim. Şimdi bir soru soracağım. Lütfen, cevap vermeden önce iyice düşünün. Karınız Les Classiques denilen bir yerden giyim eşyası alıyor mu?” </p>

  <p>“Saint Homore'deki dükkânı mı söylüyorsun? Hayır, oradan alışveriş etmediğini biliyorum. Oraya ait bir fatura bile görmedim. Zaten karım onların modellerini hiç beğenmediğini söyler hep. Modadan anlar.”</p>

  <p>“Tanrım... General ben o eve giremem. Ne bulursanız bulun oraya giremem.”</p>

  <p>“Neden? Sen ne söylüyorsun?”</p>

  <p>“Basamakta durmuş karınızla konuşan adam telefon numarasını bulduğum yerde, yani Les Classiques'de çalışıyor. Carlos'un adamlarından biri.”</p>

  <p>Andre Villiers'in yüzünden kanı çekildi. Dönerek sokağın karşı tarafındaki evine baktı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Yüzü çopur dilenci sakallı çenesini kaşıyarak eski beresini çıkardı ve Neuilly sur Seine'deki küçük kilisenin bronz kapısından girdi. Sağ taraftaki ikinci günah çıkarma hücresine süzüldü. </p>

  <p>“Angelus Domini.”</p>

  <p>“Angelus Domini, Tanrının çocuğu.” Perdenin arkasından gelen fısıltı sertti. </p>

  <p>“Günlerin rahat geçiyor mu?”</p>

  <p>“Rahatım sağlanıyor...”</p>

  <p>Perde arkasındaki adam onun sözünü kesti. </p>

  <p>“Pekâlâ. Bana ne getirdin? Sabrım taşmak üzere. Beceriksizlik ve başarısızlık bana yüz binlerce franka mal oluyor. Montrouge’de ne oldu? Montaigne'deki elçilikten gelen yalan bilgilerin sorumluluğunu kim yüklendi?”</p>

  <p>“Auberge du Coin bir tuzaktı fakat öldürmek için değil. Bunu neden yaptığını bilmek güç. Corelier adındaki ataşe yalanları farkına varmadan tekrarladı. Bizimkiler bundan emin. O kadın ataşeyi kandırdı.”</p>

  <p>“Onu Kabil kandırdı! Bourne her kaynağı buluyor ve sahte bilgi veriyor. Böylece her birini ortaya çıkarıyor. Fakat neden? Öğrendiği bilgileri kime veriyor? Onun kim ve ne olduğunu anladık ama Washington'a hiç haber yollamıyor. Ortaya çıkmayı da reddediyor.”</p>

  <p>Dilenci, “Belki de Kabil rahat rahat çalışmak için ses çıkarmıyor,” diye cevap verdi. “Amerikan gizli servislerinde de sık sık karar değiştiren amirler var. Belki Kabil onlarla tartışmadan bildiği gibi hareket ediyor.”</p>

  <p>“Yaşlılık kafanı bulandırmamış, eski dost. Seni bu yüzden çağırdım zaten.”</p>

  <p>Dilenci devam etti. “Belki de vatanına ihanet etti. Bu da olabilir.”</p>

  <p>“Sanmam ama bunun önemi yok. Washington onun ihanet ettiğine inanıyor. Keşiş öldü. Treadstone'dakilerin hepsi öldü. Katilin Kabil olduğu da kanıtlandı.”</p>

  <p>Dilenci “Keşiş mi?” diye sordu. “Geçmişten bir isim. Berlin ve Viyana'da çalışırdı. Ondan uzak kalmakla insan sağlığını korurdu. İşte cevabın, Carlos. Keşiş ajanlarının sayısını mümkün olduğunca azaltmak gerektiğine inanırdı. Çünkü örgütüne düşmanların sızdığını düşünürdü. Demek Kabil'e sadece kendisine rapor vermesini emretmişti. Bu da altı aylık sessizliği ve Washington'un şaşkınlığını açıklıyor.”</p>

  <p>“Fakat Keşiş ölmeden önce örgütten birine olanları bilmediğini söyledi. Adamın Kabil olup olmadığını bile bilmediğini anlattı.”</p>

  <p>“Öbür adam kimdi?”</p>

  <p>“Gillette adında biri. Bizim casusumuzdu fakat Abbot bunu bilemezdi.”</p>

  <p>“Keşiş böyle adamları hemen sezerdi. Ondan da kuşkulanmış olmalı.”</p>

  <p>“Olabilir. Sözlerin içimi rahatlatıyor. Sen diğerlerinin fark etmediği şeyleri görüyorsun.”</p>

  <p>“Ben daha tecrübeliyim. Bir zamanlar önemli bir adamdım oma paralarımı har vurup harman savurdum. Neyse sana söyleyeceğim bir şey daha var. Temiz pak giyinip günümü Auber-ge du Coin'de geçirdim. Orada Surete'nin sorguya çekip bıraktığı hilekâr gözlü, şişman bir adam vardı. Ona vaktiyle yaptırmış olduğum NATO'ya ait kimliğimi gösterdim ve biraz konuştuk. Kendisi dün gece üçte yanında bir kadın olan sarışın bir adama arabasını kiralamıştı. Tarif Argenteuil'den gelen resme uyuyor. Arabayı bir, iki gün sonra kadın geri getirecekmiş.” </p>

  <p>“Bu hiçbir zaman olmayacak.”</p>

  <p>“Tabii ama akla bir soru geliyor. Neden Kabil bir araba bulmak için böyle uğraşsın?”</p>

  <p>“Oradan çabucak kaçabilmek için.”</p>

  <p>Dilenci, “O zaman bu bilginin değeri yok,” dedi. </p>

  <p>“Fakat Bourne açgözlü bir gece kâtibine güvenecek biri değildir. Bana kalırsa o arabayı sırf Paris’te birini izlemek için kiraladı. Otomobilin plakasını değiştirecektir. Kalabalık caddelerde siyah renkli, eskice bir Renault kimin dikkatini çeker ki...” </p>

  <p>Perdenin arkasındaki siluet döndü. “Jacqueline Lavier ve Les Classiques’de şüphelendiği herkesi, gözetleyin. Böylece siyah renkli, eskice Renault’u birkaç gün ya da birkaç saat içinde bulabiliriz belki. Arabayı tarif edebilecek misin?” </p>

  <p>“Sol arka çamurluğundaki üç çukura kadar.” </p>

  <p>“İyi. Bu bilgiyi ihtiyarlara ver. Caddeleri, garajları, park yerlerini arayın. Bunu bulacak olanın bir daha çalışmasına gerek yok. Arabayı bulan Pare Monceau'ya haber versin ama başka bir şey yapmasın.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Yaşlı asker, Amerikalının yanında, ay ışığının aydınlattığı Beis de Boulogne yolunda yürüyordu. İkisi de konuşmuyordu. Çünkü pek çok şey itiraf edilmiş, incelenmiş ve tekrar tartışılarak sonuçlara varılmıştı. Asker yanındaki adamın doğru söylediğini anlamıştı. Bu onun bakışlarından, sesinden, hareketinden belliydi. Adsız adam yalan söylemiyordu. En son hainlik Villiers’in evindeydi. Bu generalin o zamana dek sormaya cesaret edemediği çok şeyi açıklıyordu. Yaşlı asker ağlamayı istiyordu.</p>

  <p>Belleğini yitirmiş adamın bir şeyi değiştirmesine gerek yoktu. O gerçeği anlatmıştı. Carlos'u bulması, katilin bildiklerini öğrenmesi gerekiyordu. Başarısızlığa uğrarsa yaşayamazdı. Generale Marie St. Jacques dışında pek çok şey anlatmış, Carlos denilen katille ilgili türlü bilgi vermişti. Villiers’in zaman zaman kendisine şaşkınlıkla bakmasından bunların sadece gizli dosyalarda bulunan bilgiler olduğunu anlamıştı. Oğlu öldürülünce generale yardım edilmiş ve gizli dosyalara bakmasına izin verilmişti. Fakat genç adamın anlattıklarının çoğu dosyalarda bulunmayan türden bilgilerdi.</p>

  <p>“Argenteuil'de konuştuğun ve evime telefon eden kadın...”</p>

  <p>Bourne, “Adı Lavier,” dedi,</p>

  <p>General durdu. “Teşekkür ederim. O kadın numara yaptığını anladı ve senin resmini çektirdi.”</p>

  <p>“Evet.”</p>

  <p>“Daha önce onlarda hiç fotoğrafın yoktu demek?” </p>

  <p>“Hayır.”</p>

  <p>“Sen Carlos’u ararken o da seni bulmaya çalışıyor. Fakat sende fotoğraf yok. Sadece biri evime gelen iki haberci...”</p>

  <p>“Evet.”</p>

  <p>“Karımla konuşan haberci.” </p>

  <p>“Evet.”</p>

  <p>Yolun sonuna gelmişlerdi. Orada minyatür bir göl ve etrafında da sıralar vardı. General, “Oturmak istiyorum,” diye mırıldandı. “Yaşla birlikte halsizlik başlıyor. Genellikle beni utandırır bu”</p>

  <p>“Utanmamanız gerekir.” Bourne onun yanına oturdu.</p>

  <p>“Öyle ama utanıyorum... Özellikle karımın yanında... Beni yanlış anlama. Yataktan söz etmiyorum. Zaman zaman hafta sonlarını başka yerde geçiririm. Ya da kısa tatiller yaparım.” </p>

  <p>“Anladığımı sanmıyorum.”</p>

  <p>“Karımla çoğu zaman ayrıyız. Yaşlı bir adam yaşamını paylaşmak isteyen şahane bir kadın bulursa, bazı şeyleri kesinlikle bilir. Bunların birincisi de paranın verdiği güvenliktir. Benim biraz da ünüm var. Buna karşılık bir erkek, evine güzel bir kadını getirip yaşıtlarıyla tanıştırdığı zaman, kendisinin hâlâ bir delikanlı gibi güçlü olduğunu imâ eder gibidir. Ama aslında daima kuşkular vardır.” Yaşlı asker sustu. Anlatacakları onun için hiç de kolay değildi. Hafif sesle, “Bir âşık bulacak mı?” diye mırıldandı. “Adımı rezil edecek mi? Bu ve buna benzeyen türlü kuşku... İnsan bunları göze alabilir. Fakat bir tek şeyi kabul edemez. Eğer işin başından beri bir komploya dahilse...” </p>

  <p>“Neden bana bunları söylüyorsunuz?”</p>

  <p>Villiers gözlerini suya dikti. “Belki bu gece gördüğümüz şeyin basit bir açıklaması vardır. Öyle olması için dua edeceğim. Karıma durumu anlatması için her türlü fırsatı vereceğim.” Yine durdu. “Fakat için için böyle bir açıklama olmadığını biliyorum. Les Classiques'den söz ettiğin an bunu anladım. Evimin kapısına baktım ve birçok şey yerli yerine oturarak bana acı verdi. Oysa karıma güveniyordum. İşimde bana yardım ediyordu.” Dönüp Bourne'a baktı. </p>

  <p>“Carlos hakkında inanılmayacak bilgilere sahipsin. Ben o dosyaları büyük dikkatle inceledim. Çünkü onun yakalanıp idam edildiğini görmek için her şeyimi verebilirdim.</p>

  <p>Onu kendim idam etmeliyim. O dosyalar çok kabarık ama senin bildiklerinin yanında hiç kalır. Sen Carlos'un öldürdüğü kimseler, onun uyguladığı yöntemlerle ilgilenmişsin. Carlos'un öbür yönünü ihmal etmişsin. O sadece silahını kiralamıyor. Bir ülkenin sırlarını da satıyor.”</p>

  <p>“Bakın dinliyorum ama...”</p>

  <p>General onun sözlerini duymamış gibi devam etti, “Örneğin, Fransa'nın askeri ve nükleer güvenliğiyle ilgili gizli dosyalarla ilgileniyorum. Bunlara el sürebilecek, hiç kuşkulanılmayan belki beş adam daha var. Ancak durmadan Moskova'nın, Washington'un ve Pekin'in sırlarımızı öğrendiğini anlıyoruz.”</p>

  <p>Bourne şaşırdı. </p>

  <p>“Siz bu konuları karınızla konuştunuz mu?” </p>

  <p>“Ne münasebet. Eve bu tür belgeler getirdiğim zaman buramdaki kasama kilitlerim. O odaya ben yokken kimse giremez. Sadece bir kişide daha kasamın anahtarı vardır. Alarm düğmesinin yerini de o bilir. Karım.”</p>

  <p>“Fakat bu, bilgileri onunla tartışmak kadar tehlikeli. Kendisini zorlayarak bilgileri öğrenebilirler.”</p>

  <p>“Bunun nedeni var. Benim yaşımda biri her an ölebilir. Bana bir şey olacak olursa, karım Askeri Konseye telefon edecek, sonra da güvenlik görevlileri gelene kadar kasamın yanında bekleyecek.” Villiers gözlerini kapattı. </p>

  <p>“Oysa başından beri bu işleri yapan oymuş.” </p>

  <p>“Emin misiniz?”</p>

  <p>“Kendi kendime itiraf ettiğimden daha da eminim. Evlenmemiz için o ısrar etti. Durmadan aramızdaki yaş farkından dem vurdum. Oralı olmadı. Doğum yıllarımızın değil, birlikte geçireceğimiz yılların önemli olduğunu söyledi. Villiers mirasını reddedecek bir belgeyi imzalamayı önerdi. Buna yanaşmadım tabii. Çünkü böylece bana bağlı olduğu kanısına varmıştım. Atasözü ne doğru. Yaşlı budala gibi bir budala bulunmaz. Fakat beklenmedik ayrılıklar, o yolculuklar beni kuşkulandırıyordu.” “Beklenmedik mi?”</p>

  <p>“Karımın ilgisini çeken ve daima uğraşması gereken türlü, şey var. Grenoble'deki Fransız = İsviçre Müzesi, Amsterdam'daki güzel sanatlar galerisi, Marsilya'da bir oseonografı konferansı. Marsilya'daki konferans yüzünden şiddetle tartıştık. Paris’te kalmasını istiyordum. Gitmem gereken resmi davetler vardı. O da benimle gelmeliydi. Fakat kalmadı. Sanki yanımda kalmamak için emir almıştı.”</p>

  <p>Bourne, “Marsilya'daki konferans ne zamandı?” diye soru.</p>

  <p>“Geçen ağustosun sonuna doğruydu sanırım.” </p>

  <p>“26 Ağustos günü akşamüzeri beşte Elçi Howard Leland'i: Marsilya'daki rıhtımda vurdular.”</p>

  <p>“Biliyorum. Daha önce söylemiştin.” Yaşlı asker birden susup Bourne'a bakarak, “Tanrım!” diye fısıldadı. </p>

  <p>“Onunla birlikte olması gerekiyordu. Carlos çağırınca karım emre itaat etti.”</p>

  <p>Jason, “Ben bu kadar ileri gitmedim,” dedi. “Yemin ederim. Onu sadece bir haberci sandım. Bu kadar ileri gitmedim.”</p>

  <p>Yaşlı adam birden acı ve nefret dolu bir ses çıkararak inledi. Elleriyle yüzünü örterek ağlamaya başladı.</p>

  <p>Bourne kımıldamadı. Yapabileceği bir şey yoktu. </p>

  <p>“Üzgünüm,” dedi yalnızca.</p>

  <p>General kendisini topladı. </p>

  <p>“Ben de öyle. Özür dilerim.” </p>

  <p>“Buna gerek yok.”</p>

  <p>“Hayır, var. Daha fazla konuşmayalım. Gerekeni yapacağım.”</p>

  <p>“Yani?”</p>

  <p>Asker sırada dimdik oturdu. </p>

  <p>“Bunu sormana gerek var mı? Karımın yaptığı, doğurmamış olduğu çocuğumu öldürmekten farksız. O oğlumun anısına saygı duyarmış gibi davranıyor. Oysa oğlumu öldüren adamın yardımcısıymış. Hem ömrüm boyunca hizmet ettiğim vatanıma da ihanet etti.”</p>

  <p>“Onu öldürecek misiniz?”</p>

  <p>“Öldüreceğim. Bana gerçeği anlatacak ve ölecek.”</p>

  <p>“Her şeyi inkâr edecektir.”</p>

  <p>“Sanmam.”</p>

  <p>“Bu çılgınlık.”</p>

  <p>“Genç adam, ben yarım yüzyılımı Fransa'nın düşmanlarıyla savaşarak geçirdim. Gerçek ortaya çıkacak.”</p>

  <p>“Karınızın ne yapacağını sanıyorsunuz? Oturup sizi dinleyecek ve sakin sakin suçunu kabul mü edecek?”</p>

  <p>“Sakin davranmayacak, çünkü onu suçladığımda beni öldürme fırsatını elde edecek. Buna kalkışınca da her şey kanıtlanmış olacak, değil mi?”</p>

  <p>Jason, “Beni dinleyin,” diye ısrar etti. </p>

  <p>“Oğlunuzun daha değerli olduğunu söylediniz. Onu düşünün ve yardımcısının değil katilin peşinden gidin. Kadın size büyük acı veriyor. Ama oğlunuzu öldüren adamı yakalarsanız sonunda ikisini de ele geçirirsiniz! Şimdilik onunla yüzleşmeyin. Benimle birlikte Carlos' un peşine düşün.”</p>

  <p>Yaşlı asker kaderine razı olur gibi konuştu. </p>

  <p>“Evet, haklısın. Kaltağa değil katile engel olmalıyız. Birlikte nasıl çalışacağız?”</p>

  <p>Bourne bir an gözlerini kapattı. “Carlos, Paris’te beni arıyor. Onun adamlarını öldürdüm. Bir merkezini ortaya çıkardım. Ona çok yakınım. Artık sizin telefon daha fazla çalacaktır. Bunu ayarlayacağım zaten.”</p>

  <p>“Nasıl?”</p>

  <p>“Les Classiques'de çalışanlardan birkaçının yolunu keseceğim. Bir, iki satıcı, Lavier denilen kadın, belki Bergeron ve mutlaka santraldeki adam... Onlar konuşacaklar. Ben de öyle. Sizin telefon da sık sık çalacak. Siz evde kalın. Kendinizi iyi hissetmediğinizi söyleyin. Telefon çalınca cevap verenin yakınında bulunun ve dinleyin. Şifreleri anlamaya çalışın. Telefonda kâhya ve uşağınıza neler söylendiğini öğrenin. Karınızın Carlos' un örgütündeki yerini bilmiyoruz. Ama önemli sanırım. Carlos emirlerini nakleden güvendiği bir merkezden yoksun kalınca karınızla buluşmayı isteyecektir.”</p>

  <p>“Carlos nerede bulunduğunu açıkça söylemez herhalde.” </p>

  <p>“Karınıza söylemek zorunda kalacak!” Bourne bir an düşündü. </p>

  <p>“Bu ne işe yarayacak?”</p>

  <p>“Eğer onu gerekli şekilde engellersek, bir kez telefon edecek ya da eve birini yollayacaktır. Kısa süre sonra da karınız bir yere gitmek zorunda olduğunu söyleyecektir. Böyle bir şey olunca karınızdan kendisine erişebileceğiniz bir telefon numarasını isteyin. Şunda ısrar edin. Ona istediğinizi söyleyin. Çok nazik bir askeri sorun olduğunu ima edin. Kararınızı vermeden önce bunu kendisiyle tartışmak istediğinizi belirtin. Buna dayanamayacaktır.”</p>

  <p>“Size nerede olacağını, belki Carlos’un olduğu yeri söyleyecektir. Öyle olmasa bile o adama yakın bir yere gidecektir.  Sonra beni arayın. Size bir otel adıyla bir oda numarası vereceğim. Kayıttaki adın anlamı yok. Ona aldırmayın.” </p>

  <p>“Neden bana asıl adını söylemiyorsun?” </p>

  <p>“Çünkü bunu bilerek ya da bilmeyerek söylerseniz ölürsünüz.”</p>

  <p>“Ben bunak değilim.”</p>

  <p>“Hayır. Sadece fazla acı çeken bir insansınız. Hayatınızı tehlikeye atabilirsiniz. Ama böyle bir şey yapmanızı istemem.”</p>

  <p>“Garip bir insansın.”</p>

  <p>“Evet. Ben odada yoksam bir kadın cevap verecektir. Nerede olduğumu bilir. Haberleşmek için zaman ayarlarız.”</p>

  <p>“Bir kadın mı?” General geri çekildi. </p>

  <p>“Bir kadından ya da başkasından söz etmedin.” -</p>

  <p>“Başkası yok. O kadın olmasaydı ölmüştüm. Carlos ikimizi de arıyor. İkimizi de öldürmeye kalktı.”</p>

  <p>“O beni biliyor mu?”</p>

  <p>“Evet. Sizin Carlos'la birlik olamayacağınızı da söyledi zaten. Ben Carlos'la çalıştığınızı sanıyordum.”</p>

  <p>“Belki onunla tanışırım.”</p>

  <p>“Sanmıyorum. Carlos yakalanana kadar... Eğer yakalanabilirse tabii, sizinle bir arada gözükemeyiz. Daha sonra... Eğer bir daha sonra olursa, o zaman da siz bizimle birlikte gözükmeyi istemeyebilirsiniz. Size dürüst davranıyorum.”</p>

  <p>“Bunu anlıyor ve saygı duyuyorum. O kadına tarafımdan teşekkür, et. Carlos'la işbirliği yapmayacağımı düşündüğü için teşekkür et.”</p>

  <p>Bourne başını salladı. </p>

  <p>“Şimdi bana telefon numaranızı verin. Ben de otelin adıyla oda numarasını söyleyeyim.” “Saldırıya ne zaman geçeceksin?”</p>

  <p>“En kısa süre içinde. Bugün öğleüzeri.” Yaşlı asker subaylarına emir veren bir komutan tavrıyla öne eğildi. </p>

  <p>“Bir kurt sürüsü gibi ani saldır.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Marie, Fransızca konuşarak neşeli bir sesle telefonda bağırıyordu. </p>

  <p>“Oh, bana çok nazik davrandı. O kız için bir şeyler yapmalıyım. O tatlı genç adam da çok yardım etti. Kılığımla olağanüstü sükse yaptım. Çok teşekkür ederim.”</p>

  <p>Les Classiques'in santralındaki kibar sesli adam, “Anlattıklarınızdan size Janine ve Claude'un hizmet ettiklerini çıkardım,” diye cevap verdi.</p>

  <p>“Ah, tabii Janine ve Claude. Şimdi anımsadım. Onlara birer armağan yollamak istiyorum. Acaba soyadlarını da biliyor musunuz? Jacgueline'e sorar mısınız?”</p>

  <p>“Gerek yok, madam. Biliyorum. Madamın hem duygulu, hem de cömert olduğunu söyleyebilir miyim? Janine Dolbert ve Claude Oreale.”</p>

  <p>Marie, Jason'a baktı. </p>

  <p>“Janine o hoş piyanistle evli değil mi?”</p>

  <p>“Matmazel Dolbert'in kimseyle evli olduğunu sanmıyorum.”</p>

  <p>“Oh, tabii. Onu başkasıyla karıştırdım. Teşekkürler.”</p>

  <p>Marie hemen telefonu kapattı.</p>

  <p>İkisini de iyi tarif ettin. Hele piyanist hoş bir ilaveydi.”</p>

  <p>Jason, Paris telefon rehberini karıştırıyordu. </p>

  <p>“Ekonomiden vazgeçersen aktris olabilirsin. Bütün söylediklerine inandım.</p>

  <p>“Kadın evliyse telefonun kocasının adına olduğunu düşündüm.”</p>

  <p>Bourne, “Hayır, değil,” diye cevap verdi. </p>

  <p>“İşte Dolbert, nine.” Hemen adresi yazdı.</p>

  <p>Marie, bir sigara yaktı. </p>

  <p>“Gerçekten onların evlerine mi gideceksin?”</p>

  <p>“Evet. Onları Saint - Honore'de yakalarsam, Carlos'un adamları beni görebilir.”</p>

  <p>“Ya diğerleri, Lavier, Bergeron ve santraldeki adam?”</p>

  <p>“Yarın. Bugün onların konuşmasını sağlayacağım. Dükkânın kapanış saatine kadar Dolbert ve Oreale söylememeleri gereken şeyleri herkese açıklayacaklar. Diğerlerine gece erişeceğim. Önce bir şok yaratmalıyım. Bunu ikincisi izleyecek. Generalin telefonu öğleden sonra çalmaya başlar. Yarın sabah da panik çıkacak.”</p>

  <p>Marie yataktan kalkarak ona yaklaştı. </p>

  <p>“İş saatinde satıcıların Les Classiques'den ayrılmalarını nasıl sağlayacaksın?”</p>

  <p>Bourne saatine baktı. </p>

  <p>“Şimdi on biri çeyrek geçiyor. Dolbert'in apartmanına öğleüzeri ulaşırım. Kapıcıyı kandırır ve kadının işine telefon etmesini sağlarım. Adam kadına hemen eve gelmesini, çok önemli, acele, hemen halledilmesi gereken bir sorun çıktığını söyler.”</p>

  <p>“Nasıl bir sorun?”</p>

  <p>“Ne bileyim ben. Ama herkesin bir sorunu yok mudur? Bu arada kadından dükkânda çalışan iki kişinin daha adını öğreneceğim. Henüz Oreale ve Dolbert işi bilmiyorlar. Ama ikinci şoku yaratmamı onlar sağlayacaklar.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Jason bir kapı içinde bekliyordu. Janine Dolbert'in oturduğu küçük apartmanın girişinden dört buçuk metre kadar uzaktaydı. Kapıcı önce şaşırmış, sonra bol para aldığı için bu nazik yabancıyı kırmayıp Matmazel Dolbert'i moda evinden aramıştı. Kadına arabalı bir beyin iki kez gelip kendisini sorduğunu söylemişti. Adamın yine uğradığını da ilave etmişti. Bu durumda ne yapmalıydı?</p>

  <p>Bir taksi köşede durdu ve kadavrayı andıran heyecanlı Janine Dolbert dışarıya fırladı. Jason koşup onu kapının hemen önünde yakaladı. </p>

  <p>“Doğrusu çok çabuk geldiniz,” dedi. </p>

  <p>“Tekrar karşılaşmamıza sevindim. Geçen gün bana epey yardım ettiniz.”</p>

  <p>Janine Dolbert ona bakakaldı. Çok şaşırmıştı. İngilizce konuştu. </p>

  <p>“Siz Mösyö Briggs'iniz değil mi? Yoksa siz o...” </p>

  <p>“Şoförüme bir saat sonra gelmesini söyledim. Sizi yalnız görmek istiyordum da.”</p>

  <p>“Beni mi? Beni görmeyi neden istediniz?” </p>

  <p>“Bilmiyor musunuz? Öyleyse neden bir acele buraya geldiniz?”</p>

  <p>Soluk renkli kadın gözlerini iri iri açarak ona baktı. </p>

  <p>“Ne istiyorsunuz?”</p>

  <p>“Yürüyelim, Janine.” Kadını sıkıca kolundan tuttu. </p>

  <p>“Senden geçen gün adı neydi... Santraldeki hoş adama söz ediyordum.”</p>

  <p>Satıcı kadın, “Philippe d'Anjou,” diye atıldı. </p>

  <p>“Tamam. Teşekkürler.” İki bina arasındaki geçide gelmişlerdi. Bourne kadını oraya soktu. </p>

  <p>“Bir dakika burada duralım. Merak etme, işine geç kalmayacaksın.” Birkaç adım attılar. Bourne durunca Janine Dolbert tuğla duvara yaslanıp kaldı. </p>

  <p>“Sigara?”</p>

  <p>“Evet, teşekkür ederim.” Sigarayı alan el titriyordu. </p>

  <p>“Dinle Janine. Bir kere adım Briggs değil. Ama bunu bilmen gerekirdi. Lavier'nin baş tezgâhtarı sana bunu söyleyebilirdi.”</p>

  <p>“Monique mi?”</p>

  <p>“Lütfen soyadı kullan. Yanlışlık yapmamalıyız.”</p>

  <p>Janine kaşlarını çattı. </p>

  <p>“Öyleyse Brielle. O sizi tanıyor mu?”</p>

  <p>“Neden ona sormuyorsun?”</p>

  <p>“Nasıl isterseniz. Ne var, mösyö?”</p>

  <p>Jason başını salladı. </p>

  <p>“Demek gerçekten bilmiyorsun ha? Les Classiques'deki satıcı ve memurların dörtte üçü bizim hesabımıza çalışıyorlar. Ama en zekilerinden birine haber verilmemiş. Belki de biri senin tehlike yaratabileceğini düşündü.”</p>

  <p>“Ne oldu? Ne tehlikesi? Siz kimsiniz?” </p>

  <p>“Zaman yok. Diğerleri sana durumu anlatırlar. Senden hiç rapor alamadığım için buradayım. Oysa sen bütün gün önemli müşterilerle konuşuyorsun.”</p>

  <p>“Durumu açıkça anlatsanız, mösyö.”</p>

  <p>“Ben Amerikalılar, Fransızlar, İngilizler, Hollandalılardan oluşan bir grubun sözcüsüyüm. Biz bu ülkelerde siyasi cinayetler işlemiş olan bir katili ele geçirmek üzereyiz.”</p>

  <p>“Siyasi cinayet...” Janine'in ağzı açık kaldı. </p>

  <p>“Siz... Siz neden söz ediyorsunuz? Bunları hiç duymadım!”</p>

  <p>Bourne içtenlikle konuştu. </p>

  <p>“Sadece özür dileyebilirim. Seni birkaç hafta önce aramaları gerekirdi. Bu benden önceki adamın hatası. Ama şimdi işi anlıyorsun. Kimseye bir kelime söylemeyeceksin... Tamam mı?”</p>

  <p>“Bir şey anlamıyorum.”</p>

  <p>“Carlos'u yakalamak üzereyiz. Carlos adıyla tanınan katili.”</p>

  <p>“Carlos?” Kadının elinden sigara düştü. Dehşete kapılmıştı.</p>

  <p>“Elimizdeki kanıtlar onun sık sık dükkâna gelen bir müşteri olduğunu gösteriyor. Olasılıklar üstünde durduk. Artık sadece sekiz erkekten kuşkulanıyoruz. Tuzak önümüzdeki bir, iki gün içinde hazırlanacak. Her türlü önlemi alıyoruz. Çünkü o katil rehine almaya kalkabilir. Yine silahlı çatışma olabilir. Ama bunu halledeceğiz. Asıl sorunumuz Carlos. Sağ olarak ele geçmeyeceğine yemin etmiş. Fakat bunun da icabına bakacağız. Usta nişancımız orada olacak ve bir kurşunla bu iş bitecek.”</p>

  <p>“Bir kurşun...”</p>

  <p>Bourne birden saatine baktı. </p>

  <p>“Yeterince vaktini aldım. Dükkâna dönmek zorundasın, ben de yerime. Beni dışarıda görürsen tanımazlıktan gel. Les Classiques'e gelirsem zengin bir müşteriymişim gibi davran. Ama bizim katil olduğundan şüphelendiğin biri varsa hemen bana söyle. Seni üzdüğüm için tekrar özür dilerim. Haberlerdeki aksaklık buna neden oldu,”</p>

  <p>Jason dönerek hızlı adımlarla geçitte ilerleyip caddeye çıktı. Bir an durup arkasına baktı. Janine Dolbert duvara dayanıp kalmıştı. Onun şık moda dünyası yörüngesinden çıkmıştı.</p>

  <p><br/></p>

  <p><br/></p>

  <p><br/></p>

  <p>Bourne kahvenin penceresinin önüne oturmuş Rue Racine' e bakıyor ve Claude Oreale'ın karşıdaki eski apartmanın kapısına yaklaşmasını bekliyordu. Onu görür görmez dışarıya fırlayacaktı. Para verdiği kapıcı kadın, Oreale’a telefon ederek hemen eve dönmesini, beşinci kattaki dairesinde eşyaların parçalanmasına ve bağırmalara engel olmasını istemişti. Yirmi dakikada gelmezse polis çağıracağını da belirtmişti.</p>

  <p>Pierre Cardin'den bir takım elbisesini giymiş olan ince adam on beş dakikada geldi. Bourne da kahveden çıkarak onu izledi. Adamın beşinci kattaki dairede iki erkek arkadaşıyla oturduğunu öğrenmişti. Gıcırdayan merdivenleri çıkıp dördüncü kat sahanlığına eriştiği sırada bir kat yukarıda kapıya vurulduğunu duydu. Sonra Oreale’ın, “Tanrı aşkına hemen kapıyı açın!” dediğini işitti.</p>

  <p>Bourne kalan basamakları da çıktı. Sert bir sesle Fransızca konuştu. </p>

  <p>“Surete'den geliyorum. Yerinden kımıldama, delikanlı. Tatsızlık istemiyorum. Seni ve arkadaşlarını gözetliyorduk. Karanlık odayı da biliyoruz.”</p>

  <p>Oreale bağırdı. </p>

  <p>“Hayır, bunun benimle ilgisi yok. Yemin ederim. Karanlık oda mı?”</p>

  <p>Bourne elini kaldırdı. </p>

  <p>“Sus, öyle gürültü etme.” Sonra tırabzana dayanıp aşağıya baktı.</p>

  <p>Satıcı genç devam etti. </p>

  <p>“Beni bu işe karıştıramazsınız. Onlara tekrar tekrar vazgeçmelerini söyledim! Bir gün kendilerini öldürecekler! Uyuşturucuları sadece budalalar kullanır! Tanrım hiç ses çıkmıyor. İkisi de öldü sanırım!”</p>

  <p>Jason dönüp ona yaklaştı. </p>

  <p>“Sana susmanı söyledim,” diye fısıldadı. </p>

  <p>“İçeriye gir ve sus, Bu numarayı aşağıdaki cadıyı kandırmak için yaptım. Anahtarın var. Kapıyı aç.”</p>

  <p>“Kapı sürmeli. Bu saatlerde hep sürmeli olur.”</p>

  <p>“Ahmak, sana erişmemiz gerekiyordu! Buraya kimse aslını anlayamadan gelmeliydin. Hemen kapıyı aç!”</p>

  <p>Korkak bir tavşana benzeyen Claude Oreale cebini karıştırıp anahtarını buldu. Kapıyı açıp içeriye daldı. Bourne da onu izledi ve kapıyı örttü. Bu şık eşyalarla dolu salon hiç de eski apartmana uymuyordu. Çöplük içinde lüks bir barınaktı burası.</p>

  <p>Jason, “Sadece birkaç dakikam var,” dedi. </p>

  <p>“Sadece iş konuşacağız.”</p>

  <p>“İş mi?” Genç adam aptallaşmıştı. </p>

  <p>“O karanlık oda... Hangi karanlık oda?”</p>

  <p>“Bunu unut. Daha iyi bir iş çeviriyordun.” </p>

  <p>“Hangi iş?”</p>

  <p>“Zürih’ten haber aldık. Bunu arkadaşın Lavier'ye bildirmeni istiyoruz.”</p>

  <p>“Madam Jacgueline’e mi? Benim arkadaşım mı?” </p>

  <p>“Telefonlara güvenemiyoruz.” </p>

  <p>“Hangi telefonlar.” </p>

  <p>“Carlos haklı.” </p>

  <p>“Carlos mu? Carlos kim?” </p>

  <p>“Katil.”</p>

  <p>Claude Oreale haykırdı. Elini ağzına götürüp işaret parmağının üstünü ısırarak bağırdı. “Siz ne söylüyorsunuz?”</p>

  <p>“Sakin ol!” </p>

  <p>“Neden bunu bana söylüyorsunuz?” </p>

  <p>“Numaran beş. Sana güveniyoruz.” </p>

  <p>“Beş ne? Ne için?”</p>

  <p>“Carlos'un o ağdan sıyrılıp kaçmasına yardım edeceksin. Onlar Carlos'u tuzağa düşürmeye hazırlanıyorlar. Yarın, öbür gün ya da daha öbür gün dükkânı saracaklar. Her üç metrede bir keskin bir nişancı bulunacak. Bu çapraz ateş korkunç olacak. Carlos içerideyse kan gövdeyi götürecek. Hepiniz öleceksiniz.”</p>

  <p>Oreale tekrar haykırdı. </p>

  <p>“Ne olur susun! Neden söz ettiğinizi bilmiyorum. Siz bir delisiniz ve daha fazla dinleyemem. Zaten bir şey duymadım. Carlos, çapraz ateş, kan gövdeyi götürecek! Tanrım boğuluyorum... Havaya ihtiyacım var!”</p>

  <p>“Para alacaksın... Hem de hatırı sayılır para. Lavier sana teşekkür edecek. D'Anjou da öyle.” </p>

  <p>“Beni sevmiyor. Her fırsatta da hakaret ediyor.”</p>

  <p>“Öyle numara yapması gerekiyor tabii. Aslında seni seviyor. Hem de sandığından daha da fazla. Onun numarası altı.”</p>

  <p>“Bu numaralar nedir? Numaralardan söz etmeyin!”</p>

  <p>“Başka türlü sizi birbirinizden nasıl ayırırız? İşleri nasıl dağıtabiliriz? Adlan kullanamayız ki.”</p>

  <p>“Kim kullanamaz?” </p>

  <p>“Carlos için çalışanlar. Yani hepimiz.”</p>

  <p>Çığlık pek tizdi ve Oreale'nin parmağından kan akıyordu. </p>

  <p>“Daha fazla dinleyemem! Ben bir modacı, bir sanatçıyım!”</p>

  <p>“Sen beş numarasın. Dediklerimizi yapacaksın. Yoksa bu sefahat yuvanı bir daha göremezsin.” </p>

  <p>“Ayyykyyyy!” </p>

  <p>“Bağırmaktan vazgeç. Sana hak veriyoruz. Sinirlerinin gerildiğini biliyoruz. Yalnız bu arada muhasebeciye güvenemiyoruz.”</p>

  <p>“Trignon'a mı?”</p>

  <p>“Sadece ilk adları kullan. Her şeyin gizli kalması gerekiyor.”</p>

  <p>“Öyleyse Pierre. O lanet bir adamdır. Telefon konuşmalarını aylıklarımızdan keser.”</p>

  <p>“Onun Interpol hesabına çalıştığını sanıyoruz.”</p>

  <p>“Interpol mü?”</p>

  <p>“Eğer öyleyse on yıl hapis yatarsın. Seni çiğ çiğ yerler, Claude.”</p>

  <p>”Ayyyyyy!” </p>

  <p>“Kes sesini! Sadece ne düşündüğümüzü Bergeron'a aç. Trignon’a dikkat et. Özellikle önümüzdeki iki gün. Eğer o her hangi bir nedenle dükkândan çıkacak olursa kendini kolla. Bu tuzağın hazır olduğunu gösterir.” Bourne elini cebine sokarak kapıya doğru yürüdü. </p>

  <p>“Geri dönmem gerekiyor. Sen de öyle. Birden altıya kadar olan numaralara sana anlattığım her şeyi söyle. Bu haberin yayılması çok önemli.”</p>

  <p>Oreale yine haykırdı. Son derece telaşlanmıştı. </p>

  <p>“Sayılar! Daima sayılar! Hangi sayılar? Ben bir satıcıyım. Bir numara değilim.”</p>

  <p>“Oraya hemen dönmezsen başına gelecek var. Lavier, d'-J Anjou ve Bergeron'a hemen erişmeye bak. Sonra diğerlerine.”</p>

  <p>“Hangi diğerlerine?” -</p>

  <p>“İki numaraya sor?”</p>

  <p>“İki mi?”</p>

  <p>“Dolbert. Janine Dolbert.”</p>

  <p>“Janine. O da bu işte mi?”</p>

  <p>“Tabii. O iki numara.”</p>

  <p>Genç adam kollarını iki yana açarak umutsuzlukla karşı çıkmaya çalıştı. </p>

  <p>“Bu çılgınlık! Hiçbir şeyin anlamı yok!”</p>

  <p>Bourne sadece, “Yaşamının anlamı var, Claude,” dedi. </p>

  <p>“Bunun değerini bil. Ben caddenin karşı tarafında bekliyorum. Tam üç dakika içinde buradan çıkacaksın. Telefonu da kullanma. Doğru Les Classiques'e dön. Eğer üç dakikada buradan çıkmazsan geri dönmek zorunda kalacağım.” Elini cebinden çıkardı. Bu elde tabanca vardı.</p>

  <p>Oreale dehşetle soluk vererek kül gibi kesildi. Silaha bakıyordu.</p>

  <p>Bourne dışarıya çıkıp kapıyı da kapattı. </p>

  <p>Komodinin üstündeki telefon çaldı. Marie saatine baktı. Sekizi çeyrek geçiyordu. Jason dokuzda arayacağını söylemişti.</p>

  <p>Hava karardıktan sonra Monique Breille adında bir satıcıyı yakalamak için otelden ayrılmıştı. Acaba planını bozan bir şey mi olmuştu?</p>

  <p>Telefondaki kalın sesli adam, “Orası 420 numaralı oda mı?” diye sordu.</p>

  <p>Marie rahatladı. Konuşan Andre Villiers'di. General akşamüstü de aramış ve Jason'a Les Classiques'dekilerin paniğe kapıldıklarını, karısına bir buçuk saat içinde tam altı kez telefon ettiklerini söylemişti. Ama kendisi konuşmaları dinleyememişti. Ne zaman paralel telefonu açsa ciddi konuşmalar kesilip yerini şakalaşmalar almıştı. </p>

  <p>“Evet, burası 420.”</p>

  <p>“Beni bağışlayın... Daha önce hiç konuşmadık.”</p>

  <p>“Kim olduğunuzu biliyorum.”</p>

  <p>“Ben de sizi biliyorum. Acaba bu fırsattan yararlanarak size teşekkür edebilir miyim?”.</p>

  <p>“Anlıyorum. Rica ederim.”</p>

  <p>“Şimdi büromdan arıyorum ve bu hattın paraleli yoktur. Ortak dostumuza krizin hızlandığını söyleyin. Karım midesinin bulandığını öne sürerek odasına kapandı. Ama anlaşılan telefon edemeyecek kadar hasta değil. Birkaç kez paralel telefonu açtım. Ama böyle bir şeye karşı hazırlıklı olduklarını anladım. Her kez aksi bir sesle özür dileyip telefon beklediğimi söyledim. Karımın buna inandığını da pek sanmıyorum ama bana soru soracak durumda değildir. Açık konuşacağım, matmazel. Aramızda sözünü etmediğimiz bir sürtüşme var. İçimizde de korkunç duygular belirdi. Tanrı bana kuvvet versin.”</p>

  <p>Marie onun sözünü kesti. </p>

  <p>“Size sadece amacı, yani oğlunuzu anımsamanızı söyleyebilirim.”</p>

  <p>Yaşlı adamın sesi hafifledi. </p>

  <p>“Evet, oğlum ve onun anısına saygı duyduğunu iddia eden kaltak. Özür dilerim.” </p>

  <p>“Ziyanı yok. Sözlerinizi ortak dostumuza nakledeceğim.</p>

  <p>Kendisi bir saat içinde beni arayacak.”</p>

  <p>Villiers, “Lütfen,” diye atıldı. </p>

  <p>“Dahası da var. Zaten bu yüzden sizi aradım. İki kez karım telefona cevap verdiğinde sesler bana yabancı gelmedi. İkinci defa arayan o moda evinin santralındaki adamdı.”</p>

  <p>“Adını biliyoruz. Ya ilki?”</p>

  <p>“O tuhaf... Sesi tanımadım. Bu ses bana bir yüzü anımsatmadı. Ama neden aradığını anladım. Garip bir sesti. Emreden bir fısıltıya benziyordu. Bu emredici tavır dikkatimi çekti. Çünkü o kimse karımla konuşmuyor, emir veriyordu. Ben paralel telefonu açınca vedalaşıp kapattılar. Ama ben durumu sezdim. Hangi asker olsa bu ses tonunu, bundaki imayı anlardı. Bundan emin olun, matmazel. Konuşan o pis katildi.” Villiers durdu. Solukları duyuluyordu. Güçlü adam ağlayacak haldeydi. “O adam karıma emir veriyordu... Beni bağışlayın. Sizi dertlerimle üzmeye hakkım yok.”</p>

  <p>Marie birden telaşlandı. </p>

  <p>“Her türlü hakkınız var. Olanlar sizin için çok acı. Dertleşecek kimseniz olmadığı için durumunuz daha da güçleşmiş.”</p>

  <p>“Sizinle konuşuyorum, matmazel. Bunu yapmamam gerekir fakat konuşuyorum işte.”</p>

  <p>“Keşke konuşmaya devam edebilsek. Keşke birimiz yanınızda olabilsek. Ama buna olanak olmadığını anlıyorsunuz. Lütfen dayanmaya çalışın. Ortak dostumuzla ilişkiniz olduğu anlaşılmamalı. Bu yaşamınıza mal olabilir.”</p>

  <p>“Hayatımı zaten kaybetmiş olduğumu düşünüyorum.”</p>

  <p>Marie, “Saçmalamayın,” dedi. Bu söz yaşlı askerin yüzüne indirilen bir tokattan farksızdı. </p>

  <p>“Siz bir askersiniz ve Fransa'nın sizin gibi cesur bir insana ihtiyacı var.”</p>

  <p>Derin bir sessizlik oldu. Yaşlı adam, “Ortak dostumuz çok talihli,” diye mırıldandı. “Fevkalade bir kadınsınız.”</p>

  <p>“Hiç de değil. Sadece arkadaşımın bana dönebilmesini istiyorum. Bunda fevkaladelik yok.”</p>

  <p>“Belki öyle. Bende arkadaşınız olmak isterdim. Yaşlı bir adama kim ve ne olduğunu anımsattınız. Bir zamanlar öyleydim ve yine öyle olmaya gayret edeceğim. Size tekrar teşekkür ederim.”</p>

  <p>“Bir şey değil, dostum.” Çok duygulanan ve aynı şekilde endişelenen Marie telefonu kapattı. Villiers'in önündeki yirmi dört saate dayanabileceğini sanmıyordu. O zaman katil de örgütüne nasıl sızıldığını anlayacaktı. Carlos, Les Classiques'deki adamların Paris’ten kaçmasını sağlayacak ya da onları öldürecekti. Bu durumda New York’taki adresi öğrenemeyeceklerdi. Sevdiği adam da o labirentte kalacaktı ve kendisini bırakacaktı.</p>

  <p>Bourne, Jacqueline Lavier'nin baş tezgâhtarı Monkjüe Brielle'i tam küçük otele gireceği sırada yakaladı. Onun yüzüne bakmadan, “Hemen Lavier'yle temasa geç,” dedi.</p>

  <p>“Özür dilerim ne söylediniz? Kimsiniz, mösyö?”</p>

  <p>“Durma! Yürüyelim. Kapının önünden ayrılalım.”</p>

  <p>“Nerede oturduğumu biliyor musunuz?”</p>

  <p>“Bilmediğimiz pek az şey var.”</p>

  <p>“Ya içeriye girersem. Orada kapıcı var...”</p>

  <p>Bourne onun sözünü kesti. </p>

  <p>“Lavier'de var. İşini kaybedersin ve bir daha Saint - Honore'de iş de bulamazsın.”</p>

  <p>“kimsiniz?”</p>

  <p>“Düşmanın değilim.” Bourne ona baktı. </p>

  <p>“Beni düşman etme.”</p>

  <p>“Siz! O Amerikalı. Janine... Claude Oreale!”</p>

  <p>Bourne, “Carlos,” diye tamamladı.</p>

  <p>“Carlos mu? Bu ne biçim çılgınlık? Öğleden sonra Carlos'tan başka bir şey duymadım. Ve numaralar! Herkesin, kimsenin bilmediği numaraları var! Tuzaklar, silahlı adamlar! Bunlar delilik!”</p>

  <p>“Bunlar doğru. Lütfen yürü. Kendini düşün.”</p>

  <p>Kadın bu kez itiraf etti. “Jacqueline bizimle konuştu. Bunun saçma olduğunu, Les Classiques'i iflas ettirmeye çalıştığınızı söyledi. Başka bir moda evinden para aldığınız için bunu yaptığınızı anlattı.”</p>

  <p>“Başka ne söyleyebilirdi ki? Bu arada ağzınızı sıkı tutmanızı da söyledi, değil mi?”</p>

  <p>“Tabii.”</p>

  <p>Bourne onu duymamış gibi devam etti. </p>

  <p>“En önemlisi polise başvurmamanız gerektiğini söyledi. Ben buraya seni inandırmaya gelmedim. Sadece bir haber vereceğim. Dolbert'i sınadık. Ona yanlış bilgi verdik.”</p>

  <p>“Janine'e mi?” Kadının şaşkınlığı gitgide artıyordu. </p>

  <p>“Onun söyledikleri inanılacak gibi değildi! Claude'un isterik feryatları kadar saçmaydı. Fakat Janine, Claude'un sözlerinin tam tersini söylüyordu.”</p>

  <p>“Biliyorum, çünkü Janine Interpol’le çalışıyor.”</p>

  <p>“Interpol mü? Tam çılgınlık"! Kimse ne demek istediğinizi bilemiyor!”</p>

  <p>“Lavier biliyor. Hemen onunla temasa geç. Oteline dön ve Jacgueline’e ara. Durumun sandığımızdan daha ciddi olduğunu anlat. Daha da kötüsü önemli biri kalleşliğe başladı. Biri her şeyi biliyor. Les Classiques'de bir hain var. Ona dikkatli olmasını söyle.” Bourne kadının kolunu bırakarak karşıya geçti. Başını çevirince kadının telaşla oteline doğru koştuğunu gördü. İkinci panik dalgası başlamıştı.</p>

  <p>Bourne, Pierre Trignon'un oturduğu apartmana girerek 42 numaranın ziline bastı. Karşısında beliren kabak kafalı, şişman adama, “Seninle konuşmamız gerekiyor,” dedi.</p>

  <p>Muhasebeci şaşırdı. </p>

  <p>“Benimle konuşacak mısınız? Neden?”</p>

  <p>“Sen Les Classiques adlı bir şirketin muhasebecisi değil misin?”</p>

  <p>“Evet. Siz kimsiniz?”</p>

  <p>“Ben vergi dairesinden özel bir müfettişim. Benimle gel. Arabam dışarıda.”</p>

  <p>“Dışarıya mı çıkayım? Üstümde ceketim, paltom yok. Hem karıma ne derim?”</p>

  <p>“Haydi gel. Bütün gün bu işle uğraştım ve bir an önce bitirmeyi istiyorum.”</p>

  <p>Trignon, “Lütfen, mösyö,” dedi. </p>

  <p>“Bir yere gidemem. Karım mutfakta. Sorularınızı burada sorun. Büronuza gitmeyi istemiyorum.”</p>

  <p>“Pekâlâ. Her şeyden önce Paris sınırlarının dışına çıkmayacaksın. Bir iş için ya da özel nedenle seni ararsa haber vereceksin.”</p>

  <p>“Herhalde şaka ediyorsunuz, mösyö.”  </p>

  <p>“Hiç de değil.”</p>

  <p>“Paris’ten ayrılmam için bir neden yok. Bunu yapacak param da yok zaten. Ama böyle bir şey bana inanılmaz gibi geliyor.”</p>

  <p>“Sabah vergi dairesi sana celp yollayıp defterlerini isteyecek. Hazır ol.”</p>

  <p>“Ne için? Neye hazırlanayım?”</p>

  <p>“Sahte fatura veren kimselere para ödediğin için. Faturalarda belirtilen mallar dükkâna gelmemiş. Aslında bu bir oyun. Paralar doğru Zürih'te bir bankaya yollanmış.”</p>

  <p>“Zürih mi? Neden söz ettiğinizi anlayamadım. Ben Zürih'e yollamak üzere hiç çek hazırlamadım.”</p>

  <p>“Bunu doğrudan doğruya yapmadığını biliyoruz. Fakat olmayan şirketlere ödeme yapman kolaydı. Sonra o paralar Zürih' e gitti.”</p>

  <p>“Her faturayı Madam Lavier parafe eder. Kendiliğimden para ödemem.”</p>

  <p>Bourne durup kaşlarını çattı. </p>

  <p>“Şimdi de sen şaka ediyorsun.”</p>

  <p>“Yemin ederim! İstediğinize sorun. Madam onaylamadıkça Les Classiques kimseye bir metelik bile ödemez.”</p>

  <p>“Demek emirlerini doğrudan doğruya o kadından alıyorsun. Peki, o kimden emir alıyor?”</p>

  <p>Trignon sırıttı. </p>

  <p>“Onun Tanrıdan emir aldığı söyleniyor. Aksi olmadığı zamanlar tabii. Bu bir şaka, mösyö.”</p>

  <p>“Daha ciddi olabilirsin sanırım. Moda evinin sahipleri kim?”</p>

  <p>“Ortaklar var, mösyö. Madam Lavier'nin zengin dostları bu işe para yatırmışlar. Tabii Rene Bergeron'un yeteneklerini de unutmamak gerekir.”</p>

  <p>Bourne onun sözünü kesti. </p>

  <p>“Yanlış kimselerle ilgilendik galiba. Bana kalırsa seninle Madam Lavier'yî kullandılar. Sizden yararlanıp paraları Zürih'e yolladılar ve korkunç bir katilin hesabına yatırdılar.”</p>

  <p>Trignon duvara dayanıp kaldı. </p>

  <p>“Tanrı aşkına ne söylüyorsunuz?”</p>

  <p>“Çekleri sen hazırladın. Peki, faturada belirtilen malları gördün mü? Bunları faturalarla karşılaştırdın mı?”</p>

  <p>“Bu benim işim değil!”</p>

  <p>“Kısacası hiç görmediğin mallar için ödeme yaptın. Bu işin içyüzünü öğrenmelisin. Sen ve Madam Lavier gidip bütün eski dosyaları kontrol etmelisiniz çünkü ikiniz suçlanacaksınız.”</p>

  <p>“Suçlanacak mıyız? Ne için?”</p>

  <p>“Birçok cinayete yardım etmek suçuyla tutuklanacaksınız. Zürih’teki hesap Carlos adıyla bilinen katile ait. Sen, Pierre Trignon ve Madam Jacqueline Lavier, Avrupa'nın en azılı katili olan İlich Ramizer Sanches, diğer adıyla Carlos'a el altından para vermekle suçlanıyorsunuz.”</p>

  <p>“Ahhhh!” Trignon bayılacak gibi oldu. Gözleri yuvalarından uğramıştı. </p>

  <p>“Öğleden sonra,” diye fısıldadı. “Dükkânda herkes oradan oraya koşuyordu. Bana tuhaf tuhaf bakıyorlar ve bölmemin önünden geçerken de başlarını çeviriyorlardı. Oh, Tanrım!”</p>

  <p>“Senin yerinde olsam hiç zaman kaybetmem. Sabah çabuk gelecek. Ve bu yaşamının en zor günü olacak. Sana akıl öğretmek bana düşmez. Fakat yerinde olsam hemen Madam Lavier'yi bulurdum. Birlikte savunmanızı hazırlamalısınız. Bu yüzden çok ağır cezaya çarptırılabilirsin.”</p>

  <p><br/></p>

  <p><br/></p>

  <p><br/></p>

  <p><br/></p>

  <p>Tıraş olmuş, eski biçim fakat temiz bir elbise giymiş olan bir gün önceki üstü başı yırtık dilenci, Neuilly - sur. Seine Kilisesine girerek günah çıkarma hücresine geçti. </p>

  <p>“Angelus Domini”</p>

  <p>Perdenin arkasındaki siluet, “Yeter,” diye fısıldadı. “Saint - Honore'de ne öğrendin?”  “Pek az şey. Ama yöntemlerine saygı duydum. Adam hiçbir şey bilmeyen kimseleri seçip telaşlanmalarını sağlıyor ve böylece karışıklık yaratıyor. Les Classiques'de daha fazla çalışılmamasını öneririm.”</p>

  <p>“Tabii. Fakat amacı nedir?”</p>

  <p>Yaşlı adam, “Karışıklık dışında mı?” diye sordu. </p>

  <p>“Herhalde bir şeyler bilenler arasında güvensizlik yaratmak istiyor. Breille denilen kadın moda evinde bir hain olduğunu söyledi. Muhasebeci Trignon deliye dönmüştü. Gece ikiye kadar Madam Lavier'nin evinin önünde bekledi. Brielle’in otelinden dönen kadına caddede bağırıp ağlayarak saldırdı.”</p>

  <p>“Lavier de doğru dürüst hareket etmedi. Pare Monceau'ya telefon etmesi hataydı. Ona bir daha aramaması söylendi. Bir daha kimse oraya telefon etmeyecek.”</p>

  <p>“Bunu duyduk. İçimizden yalnız birkaç kişinin bildiği bu telefon numarası unutuldu. Ancak o adam profesyonel. Kendisi başarısızlığa uğrasa bile moda evinde çalışanların adlarını amirlerine bildirecektir. Onun için adamı öldürsen de diğerleri yakalanacaktır.”</p>

  <p>Katil, “Onlar ölecekler,” dedi. </p>

  <p>“Yalnız Bergeron sağ kalacak. O çok değerli. Kendisine Atina'ya gitmesini söyle. Nereye gideceğini bilir.”</p>

  <p>“Demek Lavier ve d'Anjou temizlenecekler ha?”</p>

  <p>“Onları gözleyenlere haber ver. Lavier ve d'Anjou'yu gözden kaçırmasınlar. Bu işte hata olmamalı.”</p>

  <p>Yaşlı adam ilgi çekmek için durdu. </p>

  <p>“En iyi haberi sona sakladım, Carlos. Renault bir buçuk saat önce Montmartre'daki bir garajda bulundu. Oraya gece bırakılmış. Tuttuğum adamlar nöbetleşe garajı gözetliyorlar. Ama gece gündüz Renault’u izlemeleri gerektiğinden başka bir şey bilmiyorlar tabii.”</p>

  <p>“Beni düş kırıklığına uğratmadın.”</p>

  <p>“Bunu yapamam. Yalnız bir sorun var, Carlos. Artık Pare Monceau'yu arayamayacağız. Sana nasıl erişebilirim? Gerekirse ne yapmalıyım?”</p>

  <p>“Evet, bu sorunu biliyorum. Ne kadar büyük bir yük yüklenmeye kalktığının farkında mısın?”</p>

  <p>“Bunu aslında hiç istemiyorum. Sadece bu iş bitip Kabil bu dünyadan ayrıldıktan sonra beni öldürecek yerde, yardımlarımı düşünerek şimdi vereceğin telefon numarasını değiştireceğini umarım.”</p>

  <p>Katil yedi sayıyı fısıldadı. “Dünyada bu numarayı bilen bir sen varsın. Kimse bu numarayı bulamaz tabii.”</p>

  <p>“Tabii. Yaşlı bir dilencinin bunu bileceği kimin aklına gelebilir?”</p>

  <p>“Her geçen saat daha iyi bir yaşama yaklaşmana yardım ediyor. Ağ kapanıyor. Her geçen saat o adamın tuzaklardan birine yaklaşmasını sağlıyor. Kabil yakalanacak ve o sahtekârın cesedi, onu yaratan şaşkınların yüzüne fırlatılacak. Aslında o sadece bir kukla... Hem de harcanabilecek bir kukla. Bunu ondan başka herkes biliyor.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne ahizeyi kaldırdı. </p>

  <p>“Alo?” </p>

  <p>“420 numaralı oda mı?” </p>

  <p>“Evet, general.”</p>

  <p>“Telefonlar kesildi. Onu telefonla arayan yok artık. Yalnız otuz dakika kadar önce bir kadın eve geldi. Karım onu kabul etmeyi istemiyordu ama sonunda razı oldu. Kadının yüzünü bir an gördüm. Paniğe kapılmıştı.”</p>

  <p>“Onu tarif edin.”</p>

  <p>Villiers tanımlama yapınca Bourne, “Jacgueline Lavier,” dedi</p>

  <p>“Bende öyle düşündüm. Kadının halinden kurt sürüsünün çok başarılı olduğunu anladım. Hiç uyumamış olduğu belliydi. Karım onu kütüphaneye götürürken evlilik sorunlarıyla karşılaşan eski bir arkadaş olduğunu söyledi. Saçma bir yalan. O yaşta evlilikte sorunları falan kalmaz. İnsan her şeyi kabullenir ve bazı şeyleri de elde etmeye çalışır.”</p>

  <p>“Onun evinize gelmesini anlayamadım. Bu büyük bir tehlike. Ancak kadın artık evinize telefon edilmeyeceğini bilerek kendi başına bu işe kalkışmış olabilir.”</p>

  <p>Yaşlı asker, “Aynı şey benim de aklıma geldi,” diye cevap verdi. “Bu yüzden biraz hava almam gerektiğini hissederek yaşlı yaverimi alıp sokağa çıktım. Etrafa bir göz attım. Lavier'nin izlenmiş olduğunu anladım. Dört ev ötede bir araba park etmişti. Gri renkli Citroen'in anteni vardı ve içinde iki erkek oturuyordu. O adamlar bizim sokağa uyan tipler değillerdi. Yüzlerinden, evimi gözetlemelerinden bunu anladım.”</p>

  <p>“Belki de Lavier'yi onlar getirdi.”</p>

  <p>“Hayır, Lavier geldiğinde ben oturma odasındaydım. Kadının hızla merdiveni çıktığını duyarak pencereye yaklaştım ve bir taksinin hareket edip uzaklaştığını gördüm. Taksiyle gelmişti. Onu izlediler. Kadın hâlâ evde. Adamlar da gri Citroen'de. Plakanın başında NYR harfleri olduğunu fark ettim.”</p>

  <p>Bourne, “Lavier ayrılmadan oraya erişmeye çalışacağım,” dedi. </p>

  <p>“Bana yardım etmek için elinizden geleni yapın. Karınıza eski arkadaşının kalması için ısrar edin. Onu oyalamak için bir şeyler düşünün.”</p>

  <p>“Her şeyi yapacağım.”</p>

  <p>Bourne telefonu kapatarak paltosuyla şapkasını giydi. Konsolun çekmesini açarak tabancayı aldı. Carlos'u bul, diye düşünüyordu. Carlos'u tuzağa düşür. Yok, yanlış Treadstone'u bul. Bir haber... Bir adam bul.</p>

  <p><br/></p>

  <p><br/></p>

  <p>Bourne taksi Pare Monceau'ya saptığında arkada köşeye büzülmüştü. Park etmiş arabalara bakıyordu ama NYR plakalı gri bir Citroen göremedi. Villiers kaldırımda, evinden dört ev ilerideydi. Bu bir işaretti. General Citroen’in dört ev ötede park ettiğini söylemişti. Bourne taksiye durmasını söyledi. Villiers yaklaşıp İngilizce konuştu. </p>

  <p>“Onları tutamadım. Karım da Lavier denilen kadınla gitti. Ama ısrar ettim. Çok önemli bir sorun olduğunu, ona fikir soracağımı ve bir telefon numarası bırakmasını söyledim.”</p>

  <p>“Peki, o ne yaptı?”  </p>

  <p>“Birlikte yaşadığımız süre içinde ilk kez kafamdan geçenleri okudu. Ne yaptığımı anlamaya çalışıyorsan neden kiliseye telefon etmiyorsun, Andre?' dedi. Biri beni tanır ve telefondan istendiğimi söyler herhalde. Beni sınıyor muydu dersin?”</p>

  <p>Bourne düşündü. “Belki. Karınız kendisini orada görüp tanıyacaklarını biliyor demek. Ama onu telefona çağırmaları ayrı bir şey olabilir. Ne zaman gittiler?”</p>

  <p>“Beş dakika olmadı. Citroen'deki adamlar da onların bindiği taksiyi izlediler.”</p>

  <p>“Oraya gidiyorum.”</p>

  <p>“Öyle yapacağını düşündüm ve kilisenin adresini buldum.</p>

  <p>Bourne şoförün yanına elli frank atarak, “Neuilly sur Seine acele yetişmem gerekiyor,” dedi. Yerini biliyor musun?”</p>

  <p>“Tabii, mösyö. O bölgenin en güzel kilisesidir.”</p>

  <p>“Oraya çabuk gidersen elli frank daha var.” Memnun kalan şoför on iki dakika sonra, “Bunlar kilisenin kuleleri, mösyö,” diye haber verdi. </p>

  <p>“Yoldaki budalalar izin verirlerse bir dakika sonra orada olacağız...”</p>

  <p>Bourne kulelere değil birkaç araba önde olan gri Citroen'e bakıyordu. Önde iki adamın oturduğunu fark etmişti ve arabanın anteni vardı.</p>

  <p>Şoför önünde düzgün çimenliği bulunan kiliseye yaklaşınca,” </p>

  <p>“Şimdi ne yapmamı istiyorsunuz, mösyö?” diye sordu.</p>

  <p>Bourne eliyle arabaların arasındaki boş yeri işaret etti. </p>

  <p>“Oraya park et.” Villiers’in karısının bir taksiden indiğini görmüştü. Lavier'ye yardım ediyordu. Jacgueline Lavier kaldırıma çıktı. Yüzü kül gibi olmuş, bitkindi. Gözünde turuncu çerçeveli bir gözlük, elinde de beyaz bir çanta vardı ama artık şık değildi.</p>

  <p>Meçli saçları karışmış, çorabı kaçmıştı.</p>

  <p>Citroen taksinin önüne geçmiş köşeye yanaşıyordu. Antenin uzatıldığını gördü. Bourne. Birden büyülenmiş gibi kaldı.</p>

  <p>Kafasında bazı sesler duyuyordu. </p>

  <p>“Delta'dan Almanağa... Delta'dan Almanağa. Karşılık veremeyeceğiz. Tekrarlıyorum. Durum olumsuz.”</p>

  <p>Birden güneş kaybolmuş, etrafını karanlıklar sarmıştı. Bir ormandaydı. Her şey hareket halindeydi ve kendisi de bunlara uyarak hareket ediyordu. Durmak, ölmek demekti. Yaklaşmalı, onları teker teker avlamalıydı. Sayılarını azaltmalıydı. Keşiş bunu açıkça belirtmişti. Bıçak, tel, diz, başparmak... Nasıl zarar vereceğini biliyordu.</p>

  <p>Keşiş mi? Keşiş kimdi?</p>

  <p>Sonra güneş gözlerini aldı. Ayağını kaldırıma basmış, otuz metre kadar ilerideki Citroen'e bakıyordu. Fakat arabayı görmek zordu. Gözlerinin önünde karanlık değil bir sis vardı şimdi. Yanıyordu! Hayır donuyordu! Birden kendisini topladı. Şoföre. </p>

  <p>“Sen burada bekle,” dedi. Sonra paltosunun yakasını kaldırıp şapkasının kenarını yüzüne doğru eğdi ve bağa gözlüğünü taktı. O anda Villiers’in karısı hızla kiliseden çıktı. Uzun boylu çekici kadına hayranlıkla bakanlar oldu. Gidip Citroen'in arka kapısını açtı ve bindi. Elinde beyaz bir çanta vardı. Birkaç dakika önce Jacqueline Lavier'nin sıkıca tuttuğu beyaz çantayı almıştı kadın. Peki, Lavier neredeydi? Neden çantasını Villiers’in karısına vermişti? Bu bir tuzak mıydı?</p>

  <p>Kutsal eşyalar satan işportanın önünde duruyordu. Tam oradan ayrılacağı sırada donup kaldı. Kiliseden çıkmış olan siyah elbiseli bir rahip yaklaşıyordu. Başındaki siyah şapka yüzünün yarısını gölgelemekteydi. Bourne onu daha önce görmüştü. Unuttuğu geçmişte değil son günlerde görmüştü. Haftalar, günler... Belki de saatler önce... Nerede görmüştü? Adamın yürüyüşünü, başını dimdik tutuşunu, geniş omuzlarını ve zarif hareketlerini tanımıştı. Onu elinde tabancayla görmüştü ama nerede? Birden gözlerinin önünde Auberge du Coin'deki karanlık koridorda ilerleyen iki katil belirdi. Acaba gördüğü geniş omuzlu katil bu adam mıydı?</p>

  <p>Rahip elbisesi giymiş olan katil taş döşeli yolun sonuna geldiği sırada güneş bir an yüzünü aydınlattı. Bourne dondu. Adamın cildi koyuydu. Güneşten koyulaşmamıştı, doğuştan esmerdi. İspanyolların, Güney Amerikalıların cildi böyle esmer olurdu. Birden gerçeği anlayınca inme inmiş gibi kalakaldı. İlich Ramirez Sançhez'e bakıyordu. Kafasından bir ses, “Carlos'u yakala,” dedi. Elini paltosunun içine atarak tabancasının kabzasını tuttu. Rahip kılığındaki adamın peşi sıra kaldırımda koşmaya çalıştı. Fakat orası kalabalıktı. İnsanları omuzlayarak geçerken, bir dilencinin birden elini cebine soktuğunu gördü. Dönünce eski ceketin altından çıkan otomatiği fark etti. Dilencinin tabancası vardı! Sıska eliyle havaya kaldırdığı silah sallanmıyordu. Bourne kendini yan tarafa atarak bir arabanın arkasına geçti. Susturucu takılmış tabancadan çıkan kurşunlar etrafına yağıyordu. Kaldırımda görmediği insanlar tiz sesle ve acıyla bağırıyorlardı. Bourne iki arabanın önünden geçerek kendini yolun karşı tarafına attı. Gözleri son derece canlı olan yaşlı dilenci de kaçıyordu. Adam kalabalığa karışarak kayboldu.</p>

  <p>Peki, Carlos neredeydi? Bourne telaşla çevresine bakınırken rahip kılığındaki adamın, büyük siyah bir otomobile bindiğini gördü. Deli gibi katile doğru gitti ama o anda birbirine çarpan iki araba yolunu kesti. Bu arada Carlos’un otomobili de uzaklaştı.</p>

  <p>Bourne yine karşıya geçti. Polis düdüklerini duyanlar başlarını çevirerek bakıyorlardı. Dilencinin tabancasından çıkan kurşunlar birkaç kişiyi yaralamış, bir, ikisini de öldürmüştü. Bourne, Lavier'yi anımsayarak koşa koşa kiliseye gitti. İçeriye girip etrafına bakındıysa da onu göremedi. Ama kadın hâlâ orada bir yerde olmalıydı. Hemen yandan yanan mumlara bakan bir rahibe yaklaştı. </p>

  <p>“Affedersiniz, peder. Birini kaybettim sanırım.”</p>

  <p>Rahip gülümsedi.</p>

  <p>“Tanrının evinde kimse kaybolmaz, çocuğum.”</p>

  <p>“Ruhu kaybolmadı fakat hemen geri kalanını bulamazsam bana çok sinirlenecektir. Birkaç dakika önce buraya uzun boylu, açık renk palto giymiş çok hoş bir kadınla daha yaşlıca bir hanım geldi. Onları gördünüz mü acaba?”</p>

  <p>Rahip başını salladı. </p>

  <p>“Evet. Yaşlı kadının solgun yüzünden keder okunuyordu. Arkadaşı onu günah çıkarma hücresine götürdü. Hatta içeriye girmesine bile yardım etti.” </p>

  <p>“Günah çıkarmak mı?”</p>

  <p>“Evet... Sağdan ikinci hücreye girdi. Günah çıkaran rahip de çok merhametli biridir. Yazık burada son günü. Kendisi İspanya'ya dönüyor.” </p>

  <p>Uzun boylu rahip kaşlarını çattı. </p>

  <p>“Ne tuhaf değil mi? Birkaç dakika önce Peder Manüel’in buradan çıktığını gördüm. Herhalde kısa süre için yerine başkasını bıraktı. Ama ziyanı yok. O hanım emin ellerde.”</p>

  <p>Bourne, “Bundan kuşkum yok, diye mırıldandı. </p>

  <p>“Teşekkür ederim peder. Onu burada bekleyeyim.”</p>

  <p>Yürüyüp günah çıkarma hücrelerinin olduğu yere yaklaştı. İlk sıraya oturdu. O sırada yoldan gelen siren seslerini duyan rahip de kapıya doğru gitti. Bourne bundan yararlanarak hemen kalkıp ikinci hücreye daldı. Umduğu şeyi gördü. Sadece yöntem farklıydı. Jacgueline Lavier ölmüştü. Vücudu yana kaymış, yüzü tümüyle bir maskeye dönmüştü. Boş gözlerle tavana bakıyordu. Paltosunun önü açıktı ve elbisesi kan içinde kalmıştı. Silah da uzun, ince bir kâğıt bıçağıydı. Bu kadının sol göğsünün altına saplanmıştı. Lavier'nin parmakları bıçağın sapını tutuyordu. Ayaklarının dibinde de bir çanta vardı. Bu, arabadan inerken sıkıca tuttuğu beyaz çanta değildi. Üstündeki markadan Yves St. Laurant'a ait olduğu anlaşılan çok şık bir çantaydı. Bourne bu değişikliği hemen anladı. Çantada bu acıklı intiharın nedenlerini açıklayan bir mektup vardı. Kederine dayanamayan kadın Tanrıdan af dilenirken intihar etmişti. Carlos bu işte fevkalade başarılıydı. Bourne dışarıya çıkıp perdeyi kapattı. Jacqueline Lavier, Pare Monceau'ya gitmişti. Onun bağışlanmaz hatası buydu.</p>

  <p>Taksi Neuilly - sur - Seine'in sokaklarına girip çıkarken Bourne düşünüyordu. Les Classiques'deki santral memuru Philippe d'Anjou'nun da Carlos'un adamı olduğunu biliyordu. Fakat onun kendi geçmişiyle bir ilgisi vardı. Bu yüzden çok dikkatli davranması gerekiyordu. O adama hangi koşullar altında rastladığını anımsamıyordu.</p>

  <p>Peki, o moda evinde Carlos'un başka adamı yok mu, diye düşünürken, birden gözlerinin önünde hareketleri çok zarif ve akıcı olan Rene Bergeron belirdi. O anda kazık kesilip kaldı. Koyu renk cilt, geniş omuzlar... Bir hayvan... Bir kedi gibi hızlı hareket eden güçlü bacaklar. O olabilir miydi? Katil kendisine haber ulaştıran adamlara belli etmeden onların arasına mı girmişti? Kendi örgütünde her hareketi kontrol ediyor ve kararları mı veriyordu? O Bergeron muydu?</p>

  <p>Şoföre, “İlk gördüğün telefon kulübesinin önünde dur,” dedi.</p>

  <p>“Peki, mösyö. İleride bir telefon var.” </p>

  <p>“İyi. Oraya çek.”</p>

  <p>Bourne kulübeye girip Terrasse'ı arayarak 420 numaralı odayı istedi. Ona Marie cevap verdi. </p>

  <p>“Ne oldu?”</p>

  <p>“Anlatacak vaktim yok. Les Classiques'e telefon et ve Bergeron'u iste. Bir ad uydur ve bir saattir Lavier'nin özel telefonundan Bergeron'u bulmaya çalıştığını anlat. İşinin acele olduğunu onunla hemen konuşman gerektiğini belirt.”</p>

  <p>“Bergeron gelirse ne diyeyim?”</p>

  <p>“Geleceğini sanmam. Fakat gelirse telefonu kapat. D'Anjou onu bulamazsa Bergeron'un ne zaman döneceğini sor. Seni üç dakika sonra arayacağım.”</p>

  <p>Kolundaki saate bakarak bekledi. Saniyeler ne kadar ağır geçiyordu. Üç dakika dolunca telefona yine para atarak numarayı çevirdi. Otelin santral memuruyla konuştu. Marie telefon çaldığı an cevap verdi.</p>

  <p>“Ne oldu? Hâlâ konuşmakta olabileceğini düşündüm.” </p>

  <p>“Çok kısa bir konuşma oldu. D'Anjou biraz endişeli sanırım. Bana Mösyö Bergeron'un kumaş almak için Akdeniz'de dolaşmaya çıktığını ve birkaç hafta sonra döneceğini söyledi.”</p>

  <p>“Onu Akdeniz'den birkaç yüz mil ötede, bir kilisede görmüş olabilirim. Eğer o Bergeron'sa, çok sivri uçlu bir cisimle günah çıkarıyor.”</p>

  <p>“Sen neden söz ediyorsun?” </p>

  <p>“Lavier öldü.”</p>

  <p>“Oh, Tanrım! Şimdi ne yapacaksın?”</p>

  <p>“Tanıdığımı sandığım bir adamla konuşacağım. Eğer aklı varsa beni dinler. Onu da idama hazırlanıyorlar.”</p>

  <p>“D'Anjou”</p>

  <p>“Delta? Senin sesini nerede duysam tanırım.” Adam ona Delta demişti. Bu adın Bourne için bir anlamı yoktu ama d'Anjou her şeyi biliyordu. Philippe d'Anjou anımsamadığı geçmişin bir bölümüydü. Delta... Delta... Kabil. Alfa, Bravo, Kabil, Delta... Medusa.</p>

  <p>Kulaklarında bir feryat gibi yankılanan bu sözü hafif sesle tekrarladı. </p>

  <p>“Medusa.”</p>

  <p> “Paris Tam Quan değil, Delta. Artık aramızda borç yok. Bir şey ödeyeceğimi sanma. Şimdi başka patronların emrinde çalışıyoruz.”</p>

  <p>“Jacgueline Lavier öldü. Carlos onu yarım saatten daha kısa bir süre önce Neuilly - sur - Seine'de öldürdü.”</p>

  <p>“Boşuna uğraşma. Jacqueline iki saat önce Fransa'dan ayrıldı. Bana Orly Havaalanından telefon etti. Mösyö Bergeron'la buluşacak.”</p>

  <p>“Kendisine bunları söylemesi emredilmişti. Kadın sakin miydi?”</p>

  <p>“Endişeliydi ve bunun nedenini senden daha iyi bilen de olamaz. Burada inanılmaz bir iş yaptın, Delta. Veya Kabil. Ya da şimdiki adın neyse. Kadın kendinde değildi tabii ve bu yüzden bir süre uzaklarda kalacak.”</p>

  <p>“Bu yüzden öldü. Sen de onu izleyeceksin.”</p>

  <p>“Son yirmi dört saatte değerini açıkladın. Bu söz sana göre değil.”</p>

  <p>“Onu izlediler. Seni de izliyorlar.”</p>

  <p>“Bunu yapıyorlarsa beni korumak içindir.”</p>

  <p>“Öyleyse Lavier neden öldü? O intihar edebilir mi?”</p>

  <p>“Asla.”</p>

  <p>“Neuilly - sur - Saine Kilisesine telefon et. Günah çıkarırken intihar eden kadını sor. Ne kaybın olacak? Seni tekrar arayacağım.”</p>

  <p>Bourne kulübeden çıkıp yürüdü. Philippe d'Anjou'yu ikinci kez en az on blok öteden arayacaktı. Medusa'dan olan adamın / çok şey bildiği anlaşılıyordu. Bir süre sonra bir taksiye atlayarak, “Place Vendome,” dedi. Burası Saint Honore’ye yakındı. Tasarladığı şeyi yapabilmesi için de moda evine yakın olması gerekiyordu. D'Anjou kendisini izleyenlerin cellatları olduğuna inanmalıydı.</p>

  <p>Vandome her zamanki gibi kalabalıktı. Köşedeki telefon kulübesini görerek taksiden indi. Les Classiges'i aradı yine. İlk konuşmadan beri on dört dakika geçmişti. “D'Anjou?”</p>

  <p>“Günah çıkaran bir kadın canına kıymış. Bütün bildiğim bu.”</p>

  <p>“Haydi, haydi sen bu kadarına razı olmazsın.” </p>

  <p>“Bir dakika izin ver de hatları kapatayım.” Adam dört saniye sonra tekrar konuştu. “Saçları meçli, pahalı giysileri, St. Laurant çantası olan orta yaşlı bir kadın. Bu tanıma uyan Paris’te on bin kadın vardır. Bunlardan birini öldürüp mahsus beni aramadığını nereden bilebilirim?”</p>

  <p>“Oh, tabii. Göğsünden kanlar akan kadını kucağımda taşıyarak kiliseye soktum. Makul ol, D'Anjou. İşe belirli noktadan başlayalım. O çanta Lavier'nin değildi. Onun beyaz bir çantası vardı. Başka bir moda evinin reklamını yapmadı. Fakat o çantada başkasının kimliği vardı. Böylece biri gelip hemen cesede sahip çıkacak ve kimse Les Classigues'e ilişmeyecek.” </p>

  <p>“Sen böyle söylediğin için mi?”</p>

  <p>“Hayır, Carlos beş cinayette bu yöntemi uyguladığı için. Bir adam öldürülüyor. Polis onun kimliğini, bildiğini sanıyor. Ölüm çok esrarlı, katiller tanınmıyor. Sonunda onun sandıkları kimse olmadığını anlıyorlar ama Carlos çoktan başka bir ülkeye geçmiş, başka bir kontratı yerine getirmiş bulunuyor.”</p>

  <p>“Bunlar boş sözler, Delta. Sen fazla konuşmazdın ve ağzını açtığın zaman da çok etkileyici şeyler söylerdin.”</p>

  <p>“Eğer üç, dört hafta sonra Les Classigues'de olursan ama olacağını sanmıyorum... O zaman işin nasıl sonuçlanacağını göreceksin. Ya bir uçak düşecek ya Akdeniz’de bir yat kaybolacak. Cesetler tanınmayacak kadar yanmış olacak ya da kaybolacak. Böylece Lavier ve Bergeron ölmüş sayılacaklar. Ama sadece Lavier öldü. Bergeron'a ayrıcalık tanınıyor. Hem de büyük ayrıcalık. O işine başladı bile. Sana gelince Paris morguna düşeceksin.” </p>

  <p>“Ya sen?”</p>

  <p>“Plana göre ben de öleceğim. Beni senin sayende ele geçireceklerini umuyorlar.”</p>

  <p>“Akla yakın. İkimizin de Medusa'dan olduğunu biliyorlar. </p>

  <p>''Carlos bunu biliyor. Beni tanıdığını da sanıyorlar.” </p>

  <p>“Sen de beni tanıdın tabii?”</p>

  <p><br/></p>

  <p>D'Anjou bir an durdu. “Evet... Ama söylediğim gibi başka patronlar hesabına çalışıyoruz artık.”</p>

  <p>“Ben bundan söz etmek istemiyorum.” </p>

  <p>“Konuşma yok, Delta. Fakat geçmişi düşünerek... Hepimiz için Tam Quan’ da yaptıklarını düşünerek bir öğüt vereceğim. Eski bir Medusa'lıyı dinle. Paris’ten git. Yoksa öleceksin.”</p>

  <p>“Bunu yapamam.” </p>

  <p>“Yapamazsın tabii. Fırsatını bulsam o tetiği ben çekerim ve bunun için de para alırım.”</p>

  <p>“Öyleyse sana bu fırsatı vereceğim.”</p>

  <p>“Beni bağışla ama bunu saçma buluyorum.”</p>

  <p>“Ne istediğimi ya da bunu elde etmek için neleri tehlikeye atabileceğimi bilmiyorsun.”</p>

  <p>“Sen istediğin şeyler için tehlikeye atılırsın, Delta, fakat asıl tehlikeye düşmanın düşer. Seni tanıyorum. Artık işime dönmeliyim. Sana iyi avlar dilerim...”</p>

  <p>Bourne son silahını kullanma anı geldiğini anladı. “Pare Monceau'yu arayamadığına göre kimden emir alıyorsun artık?”</p>

  <p>D'Anjou'nun ses çıkarmaması gerilimi arttırdı. Adam cevap verdiği zaman sesi fısıltı gibi çıktı. </p>

  <p>“Ne dedin?”</p>

  <p>“Lavier bu yüzden öldü biliyorsun. Sen de bu yüzden öldürüleceksin. Kadın Pare Monceau'ya gitti ve onun için öldürüldü. Sen de Pare Monceau'ya gittin. Bunun için öleceksin. Carlos fazla şey bildiğin için seni tehlikeli sayıyor şimdi. Neden böyle bir işi altüst etsin? Beni tuzağa düşürmek için senden yararlanacak, sonra seni öldürüp yeni bir Les Classigues açacak. Bir Medusa'lı olarak bundan kuşkun var mı?”</p>

  <p>Sessizlik daha uzun ve yoğundu bu kez. Medusa'nın daha yaşlı bir üyesi olan bu adam kendi kendine bazı sorular sormaktaydı. </p>

  <p>“Benden ne istiyorsun? Beni rehine alman anlamsız olur doğrusu. Bununla birlikte beni tahrik ediyor, öğrendiğin şeylere şaşmama neden oluyorsun. Ölü ya da diri olarak işine yaramam. İstediğin nedir?”</p>

  <p>“Bilgi. Sende aradığım bilgi varsa bu gece Paris’ten uzaklaşacağım. Ne Carlos, ne de sen bir daha adımı duymayacaksınız.”</p>

  <p>“Hangi bilgi?”</p>

  <p>“Şimdi sorarsam yalan söylersin. Ama seni gördüğümde gerçeği anlatacaksın.”</p>

  <p>“Boynumda bir boğma teliyle mi?”</p>

  <p>“Kalabalığın ortasında mı?”</p>

  <p>“Kalabalık mı? Gündüz mü?”</p>

  <p>“Bir saat sonra Louvre önünde. Basamakların yakınında. Taksi durağında.”</p>

  <p>“Louvre ha? Uzaklaşmanı sağlayacak bilgim olduğunu mu sanıyorsun? Patronumdan söz etmemi bekleyemezsin, değil mi?”</p>

  <p>“Senin değil benim patronum.”</p>

  <p>“Treadstone mu?”</p>

  <p>Demek d'Anjou biliyordu. Bourne sakin olmaya çalıştı. Endişesini belli etmemeliydi. “Yetmiş Bir,” diye tamamladı. </p>

  <p>“Sadece basit bir soru ve ben ortadan kaybolacağım. Bana doğruyu söylediğin zaman da karşılığında sana bir şey vereceğim.”</p>

  <p>“Senden ne isteyebilirim? Senin dışında tabii.”</p>

  <p>“Yaşamanı sağlayabilecek bilgi. Bu sayede yaşayabilirsin. Pare Monceau'yu unutma d'Anjou.”</p>

  <p>“Nasıl bir bilgi?”</p>

  <p>“Patronunun kimliği ve yeterli kanıtı. Bu adı bir kâğıda yazıp zarfa koyar ve ömrün boyunca saklanması için bir avukata teslim edersin. Yaşamın birden sona erecek olursa, hatta kazaya bile uğrayacak olsan zarfın açılmasını söylersin. Böylece kendini korursun, d'Anjou.”</p>

  <p>Medusa'lı, “Anlıyorum,” diye mırıldandı. </p>

  <p>“Fakat adamların beni gözetlediklerini, izlediklerini söylüyorsun.”</p>

  <p>“Kendini koru. Onlara gerçeği söyle. Arayacağın bir numara var, değil mi?”</p>

  <p>“Evet, bir numara, bir adam var.” Adamın sesi hayretten hafifçe yükselmişti.</p>

  <p>“Ona eriş. Seninle bir saat sonra Louvre’ da buluşmak üzere anlaştığımızı söyle. Diğer şeyleri açıklama.” </p>

  <p>“Delisin!”</p>

  <p>“Ne yaptığımı biliyorum.”</p>

  <p>“Genellikle bilirdin zaten. Kendine tuzak kuruyor, kendi darağacını hazırlıyorsun.”</p>

  <p>“Öyle bir şey olursa büyük bir ödül alırsın.” </p>

  <p>“Ya da sözlerin doğruysa beni de idam ederler.” </p>

  <p>“Doğru olup olmadığını anlayalım. Seninle orada temas kuracağım. Adamlarda fotoğrafım var. Sana yaklaştığım an beni fark edecekler. Kontrol edilemeyen bir durum olmasındansa, kontrollü bir durumu yeğlerim.”</p>

  <p>“Şimdi Delta'yı duyuyorum. Ama o kendi tuzağını hazırlamaz ve idam mangasının önüne çıkıp gözlerinin bağlanmasını istemez.”</p>

  <p>Bourne, “Hayır bunları yapmaz,” diye kabul etti. </p>

  <p>“Seçeneğin yok, d'Anjou. Bir saat sonra. Louvre’ un önünde.”</p>

  <p><br/></p>

  <p><br/></p>

  <p><br/></p>

  <p>Bir tuzağın başarılı olması bunu basitliğine bağlıdır, diye düşünüyordu. Kurulan tuzağa karşı tarafı düşürmek için bir tek basit değişiklik gerekir... Les Classigues’ in karşısında takside bekliyordu. Şoföre bloğun çevresinde iki tur atmasını söylemişti. Karısı büyük moda evlerinin bulunduğu bu caddede alışveriş eden bir Amerikan turist rolündeydi. Nasıl olsa karısı dükkânlardan çıkacak ve kendisi de onu görecekti.</p>

  <p>Fakat gördüğü Carlos'un adamları olmuştu. Siyah arabanın ucu lastik kaplı anteni tehlikeyi hem haber veriyor, hem de kanıtlıyordu. Arabadakilerin telsizle konuşmalarını engelleyebilseydi çok rahat edecekti. Ama bu olanaksızdı. Geriye yanlış bilgi verme kalıyordu. O kırk beş dakika içinde arabadaki adamların telsizle yanlış haber vermeleri için elinden geleni yapacaktı.</p>

  <p>Philippe d'Anjo dükkândan çıktı. Başına kır saçlarını örten bir şapka giymişti. Gözleriyle caddeyi tararken, Bourne eski Medusa'lının kendisini koruduğunu anladı. Adam bir numarayı aramış ve şaşılacak haberi vermişti. Kendisini arabayla izleyecek adamlar olduğunu biliyordu.</p>

  <p>Telefonla çağrıldığı anlaşılan bir taksi köşede durdu. D'Anjou şoföre bir şeyler söyleyip arabaya bindi. Karşıdaki siyah otomobilin anteni uzatıldı. Av başlamıştı.</p>

  <p>Siyah araba d'Anjou'nun taksisini izleyince, Bourne, yanılmamış olduğunu anladı. Öne eğilip şoförle konuştu. </p>

  <p>“Şimdi anımsadım. Karım sabah Louvre'a, öğleden sonra da alışverişe gideceğini söylediydi. Eyvah, yarım saat geç kaldım! Lütfen beni hemen Louvre'a götür.”</p>

  <p>“Tabii, mösyö.”</p>

  <p>Bourne, Louvre'a giderken trafiğin sıkışması yüzünden bir ara siyah arabanın yanına geldi. O sırada içeride neler olduğunu görmüştü. Sonra yol açıldı ve siyah otomobil yine ilerledi. Şoförün yanındaki adam mikrofonu eline almıştı. Carlos tuzağın sağlam olmasını istiyor ve bilgi alıyordu anlaşılan.</p>

  <p>Louvre’ un büyük girişine gelince Bourne, “Şu taksilerin arkasına geç,” dedi.</p>

  <p>“Fakat onlar müşteri bekliyorlar, mösyö. Oysa benim müşterim var.”</p>

  <p>Bourne onun yanına elli frank attı. </p>

  <p>“Dediğimi yap.”</p>

  <p>Şoför, hemen taksi durağına girdi. Siyah araba sağda, altı metre kadar ilerideydi. Telsizle konuşan adam dönmüş, arka camdan bakıyordu. Bourne onun baktığı yöne dönünce düşündüğü şeyi gördü. Jacqueline Lavier'yi izlemiş olan gri Citroen oradaydı. Arabanın anteni yuvasına giriyordu. Sağda Carlos'un adamı da mikrofonu bırakmış, anteni kapatıyordu. Demek bağlantı kurulmuş ve birbirlerini görmüşlerdi. Bu dört adam Carlos’un cellatlarıydı. Louvre’ un girişine bakınca şık giyimli d'Anjou'yu hemen seçti. Şimdi yanlış bilgi vermenin zamanıydı. </p>

  <p>“Duraktan ayrıl.” </p>

  <p>“Ne, mösyö?”</p>

  <p>“Dediklerimi yaparsan iki yüz frank var. Buradan çık ve sola saparak dön.” </p>

  <p>Tabancasını çıkarmış dizlerinin arasında tutuyordu. Susturucuyu kontrol etmekteydi.</p>

  <p>Şaşkın şoför denileni yaparak aksi yönden Louvre’ un girişine yaklaştı. </p>

  <p>“Şimdi nereye gitmek istiyorsunuz, mösyö?”</p>

  <p>“Ağırlaş. Öndeki Seine geçidine doğru dönmüş olan büyük gri arabayı görüyor musun?” “Tabi.”</p>

  <p>“Onun etrafından ağır ağır dönerek sağa git.” </p>

  <p>Bourne sola doğru kayarak camı açtı. Başıyla silahını gizledi. İkisini de birkaç saniye sonra gösterecekti. Taksi gri Citroen'e yaklaştı ve yan yana geldiler. Jason başıyla silahını ortaya çıkardı. Gri arabanın arka camına nişan alıp beş kurşun sıktı. Camı kırıp içerideki iki adamı şaşırttı. Adamlar birbirlerine bağırarak korunmak için çömeldiler. Ama kendisini görmüşlerdi. Yanlış bilgi buydu.</p>

  <p>Bourne dehşete kapılan şoföre, “Buradan uzaklaş!” diye bağırırken, öne üç yüz frank attı ve yumuşak şapkasını arka camın hemen önüne sıkıştırdı. Araba hızla Louvre’ un taş kapısına doğru giderken, Bourne adama son emrini verdi. </p>

  <p>“Sağ kalmak istiyorsan burada durma!” </p>

  <p>Aynı anda kapıyı açarak kendisini kaldırıma atıp yuvarlandı.</p>

  <p>Taksi çılgın bir hızla gidiyor, şoför haykırıyordu. Bourne doğrulup park etmiş iki otomobilin arasına dalarak gri Citroen’ den gizlendi. Carlos'un adamları hemen harekete geçen profesyonel katillerdi ve taksinin peşine takılmakta geç kalmadılar.</p>

  <p><br/></p>

  <p>Direksiyondaki adam vites değiştirirken, diğeri de mikrofona uzandı ve aynı anda anten arkada yükseldi. Büyük taş basamakların yanında duran diğer arabaya da emirler verildi. Taksi hızla uzaklaşırken gri araba onun peşine düştü. Düşündüğü şeyi yapabilmek için sadece birkaç saniyesi vardı. D'Anjou küçük görevini yapmıştı ve artık harcanabilirdi. Onu da Jacqueline Lavier gibi temizleyeceklerdi. Jason elini paltosunun içine sokarak daha hızlı koştu. Ağır tabancayı sıkıca tutuyordu.</p>

  <p><br/></p>

  <p>Bourne iki arabanın arasından geçip siyah otomobile doğru koştu. On beş metre kadar ilerideydi araba. İki adamın hâlâ mermer basamakların önünde dolaşan d’Anjou’ ya doğru dönmüş olduğunu görüyordu. Onlardan biri iyi nişan alırsa, bir kurşun d'Anjou'yu öldürecek ve Treadstone Yetmiş Bir'le ilgili bilgiler de adamla birlikte yok olacaktı. Carlos’un katilleri birkaç metre ilerideydi ve onlar da acele etmekteydiler. Ölüme mahkûm edilen insanı çabucak biçmeleri, o durumu anlayamadan idam etmeleri gerekiyordu.</p>

  <p>Bourne, “Medusa!” diye haykırdı. </p>

  <p>“Medusa... MEDUSA!” </p>

  <p>D'Anjou birden başını kaldırdı. Yüzü korkudan allak bullak olmuştu. Siyah arabanın şoförü dönüp silahını Bourne'a çevirirken, arkadaşı da eski Medusa'lıya doğru gidiyordu. Bourne sağa doğru dalıp ileriye uzattığı silahı ateşledi, iyi nişan almıştı, D'Anjou'yu vurmaya hazırlanan katil, birden kazık kesildi. Vücudu geriye doğru büküldü, sonra yere yıkılıp kaldı. Jason’ un başının üstünden iki kurşun geçti. Susturucu tabancadan çıkan kurşunlar gerideki arabaya çarpmıştı. Bourne sola doğru yuvarlanıp silahını ikinci adama doğru çevirdi. Tetiği iki kez çekince şoför haykırdı. Yüzünden kanlar fışkırırken düştü.</p>

  <p>Kalabalık paniğe kapılmıştı. Erkekler, kadınlar bağırıyorlar, anne ve babalar vücutlarıyla çocuklarını korumaya çalışıyorlardı. Bourne ayağa kalkıp gözleriyle d'Anjou'yu araştırdı. Adam beyaz granit bloğunun arkasına gizlenmişti. Sürüne sürüne ilerlemeye çalışıyordu. Hemen silahını beline sokarak kendisiyle, sorularını cevaplandıracak adam arasındaki kalabalığı yararak koştu. Kır saçlı Medusa'lıya erişince, “Ayağa kalk!” diye emretti. “Buradan gidelim!”</p>

  <p>“Delta... O Carlos'un adamıydı! Onu tanıyorum. Onu bazı işlerde kullandım! Beni öldürecekti!” '</p>

  <p>“Biliyorum. Gel. Diğerleri neredeyse dönerler. Bizi arıyorlar. Haydi yürü!”</p>

  <p>Bourne gözünün ucuyla, kımıldayan siyah bir şey görerek birden döndü ve aynı anda d'Anjou'yu yere itti. Taksilerin orada duran koyu renk giysili birinin elindeki tabancadan arka arkaya dört kurşun fırladı. Etraflarında granitler, mermer parçaları, uçuşuyordu. O geniş omuzlar... Sırtına iyice oturan siyah elbisenin ortaya çıkardığı ince bel... Dar kenarlı siyah şapkanın ve beyaz eşarbın yarı yarıya izlediği esmer yüz.</p>

  <p>Bergron muydu o? Yoksa Zürih’te ya da başka bir yerde görmüş olduğu biri mi?</p>

  <p>Sola kaçacakmış gibi yaparak sağa attı kendini; böylece ateş hattından çıkmış oldu. Bir arabanın arkasında yere yattı.</p>

  <p>Tekerleklerin arasından bakarken kaçan adamı gördü. Sonra sürünerek doğruldu. Yine Louvre'un basamaklarına koştu.</p>

  <p>Ne yapmıştı? D'Anjou ortalıkta yoktu! Nasıl olmuştu bu?</p>

  <p>Kendi yöntemini ona karşı kullanmışlar, sorularına cevap verebilecek tek adamın kaçmasını sağlamışlardı. Bourne, Carlos'un adamlarını izlemiş ama Carlos da onun peşinden gelmişti. Hem de Saint - Honore'den beri. Bütün bunlar boşuna olmuştu. İçinde midesini bulandıran bir boşluk hissetti.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Sonra yakındaki bir arabanın arkasından gelen sesi duydu. “Tam Quan hiçbir zaman uzakta değil galiba. Nereye gideceğiz, Delta? Burada kalamayız.”</p>

  <p>Montmartre'ın arka sokaklarından birindeki kalabalık Pilon kahvesinin perdeli bölmesinde oturuyorlardı. Duble konyağını yudumlayan d'Anjou'nun sesi hafif ve düşünceliydi. </p>

  <p>“Asya'ya döneceğim. Singapur'a ya da Honkong'a. Fransa bana hiç yaramadı, şimdiyse çok tehlikeli oldu.”</p>

  <p>Bourne viskiyi yuttu. İçini ısıtan içki kısa bir huzur sağladı. </p>

  <p>“Buna gerek olmayabilir. Sözlerimde samimiydim. Bana istediğimi söyle. Sana Carlos'un kim olduğunu açıklayayım.”</p>

  <p>Eski Medusa'lı dikkatle onu süzüyordu; </p>

  <p>“Bu umurumda bile değil. Sana bildiğim her şeyi anlatabilirim. Neden saklayacakmışım? Bunları polise anlatamam tabii. Ama Carlos'u avlamanı sağlayacak bilgim varsa, bu dünya benim için daha huzurlu bir yer olur, değil mi? Ancak bu işlere karışmayı asla istemiyorum.”</p>

  <p>“Peki, hiç merak etmiyor musun?”</p>

  <p>D'Anjou, sakindi. “Bergeron mu?” Bourne ses çıkarmayınca devam etti. </p>

  <p>“Bunu tekrar düşündüm. Onunla konuşurken hep aynı şeyi kafamdan geçirdim fakat sonunda bunun olamayacağı kanısına vardım. Ondan kuşkulanmamın nedeni, Rene Bergeron’ un Carlos'u övmesiydi. Bergeron yıllarca Carlos'un yanında çalışmıştı ve onun başarısıyla fazlaca gururlanıyordu. Ama yine de emin değilim.”</p>

  <p>“Bu adı ben söylemedim. Sen söyledin.”</p>

  <p>D'Anjou gülümsedi. </p>

  <p>“Endişelenmen için bir neden yok, Delta. Sorularını sor.”</p>

  <p>“Carlos'un Bergeron olduğunu sandım. Üzgünüm.”</p>

  <p>“Hiç üzülme. Belki de öyledir. Bunun önemi olmadığını söyledim. Birkaç gün sonra Asya'da olacağım. Frank, dolar ya da yeni kovalayacağım. Biz Medusa'lılar daima yetenekliydi, değil mi?”</p>

  <p>“Williers'in karısının bu işle ne ilgisi var?”</p>

  <p>Adam kaşlarını kaldırdı. </p>

  <p>“Angelique mi? Fakat sen Pare Monceau'dan söz ettin. Nasıl...”</p>

  <p>“Ayrıntıların önemi kalmadı artık. Kadından söz et.” </p>

  <p>“Kadına yakından baktın mı? Cildini gördün mü?” </p>

  <p>“Evet. Güneşten yanmıştı. Çok uzun boylu ve güneşten iyice esmerleşmiş bir kadın.”</p>

  <p>“Kadın Riviera, Yunan Adaları, Gosta del Sol ve Getaad'a giderek rengini koruyor.”</p>

  <p>“Ona çok yakışmış.”</p>

  <p>“Bu ayrıca başarılı bir numara. Kadının ne olduğunu gizliyor. Aslında onun hoş, esmer rengi hiçbir zaman değişmiyor. Güneşlense de güneşlenmese de böyle. Güzel Angelique Villiers'in Parisli olduğu sanılıyor. Oysa kendisi İspanyol Daha doğrusu Venezuelalı.”</p>

  <p>Bourne, “Sanchez,” diye mırıldandı. “İlich Ramirez Sanchez.”</p>

  <p>“Evet. Bu tür şeyleri bilen bir, iki kişi onun Carlos'un kuzeni ve on dört yaşından beri de sevgilisi olduğunu söylüyorlar. Carlos'un kendisinden sonra dünyada tek önem verdiği insan o.</p>

  <p>“Villiers de farkına varmadan kullanılıyor demek?”</p>

  <p>“Doğru. Carlos'un bu olağanüstü planı sayesinde Fransa'nın gizli dosyalarındaki bilgilerin çoğunu kadın öğreniyor.”</p>

  <p>Bourne öne doğru eğilerek konuyu değiştirdi. “Treadstone. Bana Treadstone'dan söz et.” </p>

  <p>“Ne anlatabilirim?” </p>

  <p>“Carlos'un bildiği her şeyi”.</p>

  <p>“Bunu başarabileceğimi sanmıyorum. Bazı şeyler duyup kafamda birbirine ekledim. Ama Medusa dışında bana pek bir şey sormuyorlar ve sırları da açmıyorlar.”</p>

  <p>Bourne, Medusa, Delta, Tam Quan, karanlık gecedeki patlamaları sormamak için kendisini güç tuttu. </p>

  <p>“Neler duydun? Neleri anladın?”</p>

  <p>“Seni görünce durumu anladım. Delta Amerikalılarla bol paralı bir anlaşma yapmıştı. Daha öncekinden farklı ama çok kazançlı bir anlaşmaydı herhalde.”</p>

  <p>“Açıkla lütfen.”</p>

  <p>“On yıl önce Saygon'daki söylentilere göre, buz gibi soğukkanlı Delta, Medusa'dakilerin en fazla para kazananıydı. En yeteneklisi olduğunu biliyordum. Onun için iyi pazarlık ettiğin kanısına varmıştım. Şimdiki iş için daha da fazla para istemiş ol malısın.”</p>

  <p>“İşim nedir? Neler duydun?”</p>

  <p>“New York'u bildiğimizi doğruladı. Keşiş ölmeden önce bunu doğruladı. Bana bu kadarını söylediler. Başlangıçtan beri yaptıkların bu plana uyuyordu.”</p>

  <p>Bourne adamın gözlerine bakmamaya gayret ederek kadehini sıkıca tuttu. Keşiş. Keşiş, her kimse ölmüştü. </p>

  <p>“Ne yaptığımı sanıyorlar?”</p>

  <p>“Pekâlâ Delta. Bildiklerini anlatayım. Sen Kabil olmayı kabul ettin. Hayali bir kontrat listesi olan ve efsanelere yakışan Kabil. Amaç Carlos'a kafa tutmak, onun yeteneksiz olduğunu yayıp üstünlüğünü belirtmekti. Böylece Carlos'un ortaya çıkmasını sağlayacak ve onu yakalayacaktın. Amerikalılarla böyle anlaşmıştın.” </p>

  <p>Bourne’ un kafasından karanlıklar silindi. Kapılar açılıyordu ama henüz çok uzaktaydı ve kapılar da yeni aralanmıştı. </p>

  <p>“Öyleyse o Amerikalılar...”</p>

  <p>Medusa'lı onun sözlerini tamamladı. </p>

  <p>“Evet, Treadstone Yetmiş Bir. Amerika'nın en gizli örgütü. Medusa'yı da kuran David Abbot yaratmıştı bunu.”</p>

  <p>Bir kapı daha aralandı. Bourne, “Keşiş,” diye mırıldandı. </p>

  <p>“Tabii. Keşiş, Medusa'dayken Delta adıyla tanınan adamdan başkasına Kabil rolünü yapmasını önerebilir miydi? Seni görür görmez durumu anladım. Yalnız gerçeğe pek uymayan bazı şeyler de duydum. Jason Bourne’ un bir Amerikan ajanı olduğunu ve bu yüzden işi kabul ettiğini söylediler. Buna inanabilir misin? Sen... Delta! Senin gibi her şeyden ve özellikle Amerikalılardan nefret eden biri. Bergeron'a bunun imkânsız olduğunu söyledim ama bana inandığından pek emin değilim.” </p>

  <p>“Ona ne anlattın?”</p>

  <p>“İnandıklarımı. Hâlâ inanmakta olduğum şeyleri. Sen bunu para için yapmıyorsun. Dünyanın parasını verseler, oralı olmazdın. Bana kalırsa başka bir neden olmalı. On yıl önce Medusa'dakilerin çoğunun yaptığı gibi bir hesap temizlemek, sana yasaklanan bir şeye kavuşmak için bu işe giriştin sanırım. Bunu doğrulamanı da istemiyorum. Fakat böyle düşünüyorum.”</p>

  <p>“Bana söyleyeceğin başka bir şey var mı? Treastone'un yerini biliyor musun?”</p>

  <p>“Tabii. Bunu Bergeron'dan öğrendim. New York'un doğu yakasındaki Yetmiş Birinci Sokakta bir ev. Numarası da 139.Doğru değil mi?”</p>

  <p>“Belki... Başka?” </p>

  <p>“Sadece senin bildiğin ve benim de anlayamadığım bir şey var... Amerikalılar kalleşlik ettiğini düşünüyorlar. Daha doğrusu Carlos'un öyle sanmasını istiyorlar.”</p>

  <p>Jason Bourne gerçeğe yaklaştığını anladı. </p>

  <p>“Neden?” </p>

  <p>“Hikâyeye göre senden altı ay haber alamamışlar. Bu arada paralar da çalınmış. Ama daha önemli olanı susman.”</p>

  <p>Jason, Marie haklıymış, diye düşündü. Bana haber yollayıp ortaya çıkmamı söylemişler. Biricik sevgilim, sen işin başından beri haklıydın... Sabırsızlığını gizlemeye çalışarak konuştu.</p>

  <p>“Başka?”</p>

  <p>“Hepsi bu kadar. Ancak bana fazla bir şey söylemediklerini de bil. Beni Medusa'yı bildiğim için getirttiler. Kabil'in Medusa'dan olduğunu öğrenmişlerdi. Fakat Carlos'un yakınları arasına girmedim.”</p>

  <p>“Yeterince yakındın Teşekkürler,” Bourne masaya para bıraktı. Kalkacak oldu.</p>

  <p>D'Anjou, “Sadece bir şey var,” dedi. “Artık bunun önemli olduğunu sanmıyorum. Fakat adının Jason Bourne olmadığını biliyorlar.”</p>

  <p>“Ne?”</p>

  <p>“25 Mart. Anımsamıyor musun, Delta? Bundan iki gün sonra yani. Bu tarih Carlos için çok önemli. Etrafa haber saldı. 25 inde cesedini istiyor. O gün leşinin Amerikalılara teslim edilmesini istiyor.”</p>

  <p>“Ne söylemeye çalışıyorsun?”</p>

  <p>“25 Mart 1968'de Jason Bourne'u Tam Ouan'da idam ettiler. Onu sen öldürdün.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Marie kapıyı açarak bir an durup ona baktı. Erkek yüzünde dolaşan kahverengi gözlerde korkuyla karışık bir merak olduğunu fark etti. Marie onun bir şeyler öğrendiğini anlamıştı. </p>

  <p>“Demek istediğin oldu.” Kapıyı kapattı.</p>

  <p>Bourne dönerek onu kucakladı. </p>

  <p>“Oldu. Sen haklıymışsın.</p>

  <p>Henüz bilmediğim çok şey var. Belki de bunları hiç öğrenemeyeceğim. Fakat ben Kabil değilim. Çünkü Kabil diye biri yok. Bu Carlos'u çekmek için yaratılan bir efsane. Medusa'dan Delta adında bir adam Kabil olmayı kabul etmiş. O adam da benim. Böylece birçok şey anlaşılıyor.” </p>

  <p>Sonra kadına d'Anjou'dan öğrendiklerini nakletti.</p>

  <p>Marie onun başını avuçlarının arasına alarak, “Jason!” diye bağırdı. </p>

  <p>“Sevgilim. Dostum bana döndü. Umduğumuz, sezdiğimiz şey oldu.”</p>

  <p>Adam onun yanağını okşadı. </p>

  <p>“Hepsi değil. Senin için Jason Bourne'um. Burada da başka adım olmadığı için bunu kullanmak zorundayım. Fakat bu benim ismim değil.”</p>

  <p>“Bunu da mı uydurmuşlar?” </p>

  <p>“Hayır. Bir Bourne varmış. Onun Tam Quan adlı bir yerde öldürdüğümü söylüyorlar.”</p>

  <p>Kadının kolları başından omuzlarına doğru kaydı. </p>

  <p>“Bunun bir nedeni olmalı.”</p>

  <p>“Öyle olduğunu umarım. Bilmiyorum. Belki de bu bir suçtu ve şimdi yaptığım işle temize çıkmaya çalışıyorum.”</p>

  <p>Marie onu bıraktı. </p>

  <p>“Bunun önemi yok. Bu on yıl geride kalan bir olay. Artık önemli olanı Treadstone'dan birine erişmen. Çünkü onlar seni arıyorlar.”</p>

  <p>“D'Anjou Amerikalıların kalleşlik ettiğimi sandıklarını söyledi. Benden altı aydır haber alamamışlar. Bu arada Zürih’ten milyonları da götürdüm. Yaptıkları en pahalı hata olduğumu düşündüklerinden eminim.” </p>

  <p>Bourne paltosunu çıkarıp beline taktığı tabancayı çekti ve konsolun gözüne koydu. “Onlara ne diyebilirim? 'Üzgünüm beyler, Marsilya'ya giderken bana bir şey oldu. Belleğimi yitirdim' diyebilir miyim?”</p>

  <p>Marie ona baktı. </p>

  <p>“Gerçeği söyleyeceksin. Bunu kabul edeceklerdir. Sana bir haber yolladılar. Sana erişmeye çalışıyorlar. Altı ayı kanıtlamak için Port Noir'daki Washburn'a telgraf çekebilirsin. Doktor notlar almış. Hastalığının seyrini izlemiş.”</p>

  <p>“Cevap vermeyebilir. Onunla anlaşmıştık. Beni iyileştirmesine karşılık Zürih’teki paranın beşte birini ona gönderecektim. Parayı aldığı gizli kalacaktı. Ben de ona bir milyon dolar yolladım.”</p>

  <p>“Bu sana yardım etmesine engel olur mu dersin?” Jason Bourne durakladı. </p>

  <p>“Onun kendi sorunu var. Alkolik. Derdini biliyor ve bundan zevk alıyor. Bir milyon dolarla ne kadar süre yaşayabilir? O rıhtımdaki korsanlar Washburn'da para olduğunu anlayınca yaşamasına izin verirler mi?”</p>

  <p>“Yine de orada olduğunu kanıtlayabilirsin. Altı ay hastaymışsın. Kimseyle ilişki kuramamışsın.”</p>

  <p>“Treadstone'dakiler bundan nasıl emin olabilirler? Onlara kalırsa ben en gizli şeyleri bilen ayaklı bir ansiklopediyim. Ben gerekeni yaptım. Ama onlar düşmanlarımıza sır vermeyeceğime inanırlar mı?”</p>

  <p>“Onlara Port Noir'a iki ajan yollamalarını söyle.” </p>

  <p>“Adalılar ajanlara cevap vermezler. Ben bir gece yarısı adadan kaçtım. Balıkçılar çengellerle peşimdelerdi.”</p>

  <p>“Jason, ne demek istediğini anlayamıyorum. Port Noir'da uyandığın sabahtan beri aradığın yanıtı buldun. Başka ne istiyorsun?”</p>

  <p>Bourne aksileşti. </p>

  <p>“Dikkatli olmayı istiyorum. Ateşe düşüp yanmayı arzu etmiyorum!” Sesi gitgide yükseliyordu.</p>

  <p>Marie gidip onun önünde durdu. </p>

  <p>“Çok iyi. Ama senin düşündüğün bu değil. Yanılıyor muyum?”</p>

  <p>“Hayır. Her adımda korktum. Öğrendiğim şeyler beni dehşete düşürdü. Şimdi işin sonunda daha da fazla korkuyorum. Jason Bourne değilsem, kimim ben? Geride neler bıraktım? Bu hiç aklına geldi mi?”</p>

  <p>“Bu iş fazla dallı budaklı, sevgilim. Bir bakıma senden daha çok korkuyorum. Ama bu bize engel olamaz sanırım. Keşke olsaydı. Fakat olamayacağını biliyorum.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Amerikan "Elçiliğindeki ataşe birinci kâtibin odasına girerek kapıyı kapattı. Masadaki adam başını kaldırıp baktı. “O olduğundan emin misin?”</p>

  <p>Ataşe elinde kırmızı bordürlü bir kartla masaya yaklaştı. </p>

  <p>“Sadece ana şifreleri kullandığını biliyorum.” Kartı uzattı. “İşte. Kullandığı sözleri gelen fişle karşılaştırdım. O olması gerekiyor!”</p>

  <p>Masanın arkasındaki adam kartı inceledi. </p>

  <p>“Treadstone adını ne zaman kullandı?”</p>

  <p>“Bana iyi bir neden vermedikçe, Amerikan Gizli Haberalma Örgütünde kimseyle konuşamayacağına onu inandırdım. İşte o zaman Jason Bourne olduğunu söyledi. Az kalsın çıldırıyordum. 'Sizin için ne yapabilirim?' diye sorunca durakladı. Telefonu kapatmayı düşündü sanırım.”</p>

  <p>“Peki, 'Bayrak' sözünü kullanmadı mı? Onu yakalamak için her yere emir gittiğini bilmiyor mu? Gelen belgeye göre kendisi 'Tecrübeli ajan. İhanet etmiş ya da düşmanca yakalanmış olabilir.' Belki de bir sahtekâr.”</p>

  <p>“Fakat diğer bilgiler uyuyor. Adam, Washington'un altı aydan beri kendisini aradığını söyledi. O zaman Treadstone adını kullandı. Ayrıca Delta, Kabil ve Medusa şifrelerini de iletmemi istedi, ilk ikisi bayrakta, yani fişte yazılıydı. Medusa'nın ne olduğunu bilmiyorum.”</p>

  <p>Birinci kâtip, “Ben hiçbirini bilmiyorum,” diye yakındı. </p>

  <p>“Sadece hemen Langley'de Conklin adında birini bulmam gerekiyor. Kendisi ClA'in en değerli ajanlarındanmış. Sonra Vietnam'da on, on iki yıl kadar önce ayağı kopmuş. Çok sert ve aksi bir herifmiş. ClA'de sözünü dinletiyor. Temizlikler sırasında da orada kalabildi. Demek güçlü ve dürüst biri.”</p>

  <p>Ataşe sordu. “Bourne denilen adam kim dersin? Sekiz yıldan beri vatandan uzaktayım. Bu süre içinde bu kadar yoğun fakat garip bir insan avı görmedim.”</p>

  <p>“Çok istedikleri biri o. Teşekkürler. Washington'a işi nasıl idare ettiğini belirteceğim. Sana bir telefon numarası vermedi herhalde. Ne yapmayı düşünüyor?”</p>

  <p>“Vermeye yanaşmadı. On Deş dakika sonra arayacağını söyledi. Ben işi başından aşkın memur numarası yaptım ve bir saat sonra aramasını söyledim.”</p>

  <p>“Onu kaybetme tehlikesini göze alamayız. Conklin'e durumu bildireyim. O planını yapsın. Conklin onaylamadıkça Bourne konusunda bir adım bile atamayız.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Virginia'daki CIA merkezinin beyaz duvarlı bürosunda, masasının başında oturan Alexander Conklin, Paris'teki elçilik kâtibinin sözlerini dinledi. Arayanın Delta olduğunu anlamıştı. Medusa sözü bunu kanıtlıyordu. Kalleş herif şimdi de ortada kalmış ajan numarası yapıyordu! Treadstone'da onunla irtibat kuracak kimse, kararlaştırılan şifrelere cevap vermiyordu. Çünkü ölüler konuşamazdı. Bundan yararlanıp kendisini kurtarmak niyetindeydi. Namussuzun cesareti ve küstahlığına şaşmamak elde değildi.</p>

  <p>Conklin, “Neye karar verildi?” diye sordu. </p>

  <p>“Ne yapılacak?”</p>

  <p>“Bourne on beş dakika sonra bizi aramakta ısrar etmiş. Fakat ona bir saat sonra araması söylendi.”</p>

  <p>Conklin, Delta neden döndün, diye düşünüyordu. Neden hainlik ettin? Herhalde sonunda çıldırdın ve geriye sadece yaşama içgüdün kaldı. Sen çok uzun süre çalıştın. Eninde sonunda seni bulup öldüreceklerini biliyorsun. Bu kaçınılmazdı. Onun için kalleşliğe kalktın. Ama ondan sonra dünya çapında bir araştırma başladı. Saklanabileceğin yer yoktu. Onun için Treadstone'dakileri temizledin. Sen kardeşini öldüren gerçek Kabil'sin...</p>

  <p>Webb, Keşiş, Denizci ve karısı ölmüştü. Delta'nın aldığı emirleri inkâr edecek kimse kalmamıştı. Çünkü sadece o dördü. Delta'yla temas kurmuştu. Ona milyonlar verilmiş ve emredilen şekilde dağıtması istenmişti. Keşiş böyle uygun bulmuştu. Delta bunu iddia edecekti. Zürih’teki paraları Keşiş'in emri üzerine çekip gizli kaynaklara dağıttığını iddia edecekti. Herkesin inanmasını sağlamak için kardeşini de öldürmüştü. Böylece Carlos'un Treadstone'a sızdığına ve oradakileri öldürdüğüne karar verilecekti.</p>

  <p>Conklin telefondaki adama, “Doğru hareket etmişsiniz,” dedi. </p>

  <p>“Biraz vakit kazanmalıyız. Bourne gerilim içinde. Kendisi uzun süre Ruslar tarafından Lubyanka'da tutuldu. Ruslar onun beynini yıkadılar ve şimdi Bourne'un kendi hesaplarına çalıştığını sanıyorlar. Biz de emin değiliz. Lubyanka'da tuhaf şeyler oluyor.”</p>

  <p>Birinci kâtip hafifçe ıslık çaldı. </p>

  <p>“Ciddi bir durum. Nasıl karar vereceksiniz?”</p>

  <p>“Yardımınızla. Onu oyalamalısınız. Aradığı zaman onunla siz konuşun. Şifreleri bildirdiğinizi söyleyin. Washington'un askeri uçakla Treadstone'dan birini yolladığını açıklayın. Sonra korunmayı isteyip istemediğini sorun. Ama elçiliğe asla gelmemeli. Biz oraya erişene kadar bunu sağlamalısınız.” </p>

  <p>“Peki, Mr. Conklin.” Konuşma sona ermişti. Conklin onun Bourne'la konuştuktan sonra tekrar arayacağını biliyordu. Yerinden kalkıp topallayarak köşedeki bir dosya dolabına gitti. Üst gözü anahtarla açtı. Buradaki dosyanın içinde ivedi durumlarda yararlanılacak erkek ve kadınların adları vardı. Bir zamanlar sadık ajan olan bu insanlar daha sonra türlü nedenler yüzünden gizli servislerden uzaklaştırılmışlardı ama yine de zaman zaman onlardan yararlanılıyordu. Conklin listeyi alarak masasına döndü. Paris’te işlerine yarayabilecek birini bulmuştu. Bir zamanlar Askeri Haberalma Örgütünde çalışmış ve albaylığa kadar yükselmiş biriydi o.</p>

  <p>Üç dakika sonra o adamla telefonda konuşuyordu. Kabil'i yakalamak için ondan yararlanacaktı. Conklin ona yapacaklarını söyleyerek gerekli emirleri verdi. Telefonu kapatan Conklin kararlıydı. Delta'ya konuşması için iki dakika zaman tanıyacaktı. Her türlü yalanı kolaylıkla uydurabilen adamı dinleyecek, sonra tetiği çekecekti. Jason kalabalık kahvede Marie'nin yanında oturuyordu. Beş saat içinde elçiliği beş kez aramıştı. </p>

  <p>“Bunu neden yapıyorlar? Neden hâlâ beni kaçmaya zorluyorlar? Bunu anlayamıyorum.”</p>

  <p>Marie mırıldandı. “Kendini harap ediyorsun. Onlara odamızdan telefon edebilirdin.”</p>

  <p>“Hayır, edemezdim. Nedense bulunduğum yeri bilmeyi pek istediklerini ima ediyorlar. Her seferinde elçilikteki herif nerede olduğumu soruyor, 'Güvenli bir yerde misiniz?' diyor. Ama bu arada bana başka bir şey söylüyor. Her seferinde ayrı yerden aramamı istiyor. Böylece elçilik içinde ya da dışında biri kullandığım tek telefon yüzünden adresimi bulup beni yakalayamayacakmış. Beni tutuklamayı istemiyorlar fakat uzaklaşmam da işlerine gelmiyor. Beni hem istiyorlar, hem de benden korkuyorlar. Bunun anlamı yok.”</p>

  <p>“Belki de bunları hayal ediyorsun. Kimse sana böyle bir şey söylemedi.”</p>

  <p>“Söylemelerine gerek yok. Bunlar söylemedikleri şeylerden anlaşılıyor. Neden hemen elçiliğe gitmemi istemediler? Bana emir verebilirlerdi. Orası Birleşik Devletler toprağı ve kimse elçilikte bana ilişemez. Ama bunu yapmadılar.”</p>

  <p>“Sana elçiliğe giden bütün yolların gözlendiğini açıklamışlar ya.”</p>

  <p>“Biliyorum. Budala gibi buna inandım ama otuz saniye önce aklıma geldi? Yolları gözetleyen kim?”</p>

  <p>“Carlos tabii. O ve adamları.” </p>

  <p>“Sen ve ben bunu düşünebiliriz. Fakat elçiliktekiler bu işi bilmiyorlar bile. Onların son yirmi dört saat içinde olanlardan haberleri bile yok.”</p>

  <p>“Belki de arabalarda yabancı adamları fark ettiler. Elçilik civarında uzun süre bekleyen otomobilleri gördüler.”</p>

  <p>“Carlos bunları yapmayacak kadar akıllıdır. Hem belirli bir taşıtın çabucak elçiliğe girebilmesi için türlü özel yol vardır. Deniz piyadeleri bu konuda iyi eğitilmiştir.”</p>

  <p>Kadın, “Fakat Jason,” diye konuştu. </p>

  <p>“Onlar altı aydır seni görmemişler. Onun için çok dikkatli davranıyorlar.”</p>

  <p>“Ama neden böyle? Beni o kapıdan içeriye sokup istediklerini, yapabilirler. Benim için bir parti, verebilirler ya da beni bir hücreye kapatabilirler. Bana ilişmek istemiyorlar fakat benim kaybolmamı da arzu etmiyorlar.”</p>

  <p>“Onlar Washington'dan gelecek adamı bekliyorlar.” </p>

  <p>“Beklemek için elçilikten daha uygun bir yer olabilir mi?” Adam iskemlesini itti. </p>

  <p>“Bir acayiplik var. Haydi, buradan gidelim.”</p>

  <p>Alexander Conklin her şeyi gizli tutmuştu. Treadstone'un varisi, elçilik kâtibinin de kimseye bir şey söylememesini sağlamıştı. Bu işi bildiği gibi halledecekti. Atlantik'i altı saat on iki dakikada aşmıştı. Geri dönmek için de sabah Paris’ten kalkacak ilk Concorde uçağına binecekti. 7.30'da Dulles'da ve 9'da da Virginia'da olacaktı. Biri telefon edecek ya da gece arayacak olursa Pentagon’dan kendisine yardım eden bir binbaşı bir yalan uyduracaktı. Paris Elçiliğindeki birinci kâtibe de kendisiyle konuştuğundan söz edecek olursa, hemen Terra del Fuego gibi bir yere sürüleceğini söyleyecekti. Conklin bir kulübeye girerek elçiliği aradı. Birinci kâtip, “Her şey yolunda,” diye haber verdi “Bourne sinirlenmeye başladı. Neden kendisini çağırmadığımızı sorup duruyor.”</p>

  <p>“Öyle mi?” Conklin önce şaşırdıysa da sonra durumu anladı. Delta Yetmiş Birinci sokakta olanları bilmeyen biri gibi davranıyordu. </p>

  <p>“Tekrar ne zaman arayacak?” </p>

  <p>“On beş dakika sonra.”</p>

  <p>Conklin, “Ona Treadstone'dan birinin geldiğini haber verin,” dedi. Cebinden bir harita çıkardı; izleyeceği yol mavi kalemle işaretlenmişti. </p>

  <p>“Randevunun gece bir buçukta Versailles'in yedi mil güneyindeki Cimetiere de Noblesse'de olacağını söyleyin. Chevreuse ve Ramboulilet yolları arasında. Kendisi orasını bilir. Taksiye binecekse malûm önlemleri alsın ve arabayı savsın.”</p>

  <p>“Evet, efendim.”</p>

  <p>Conklin, “Sizi yirmi dakika sonra ararım,” diyerek telefonu kapattı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Jason'un gözlerinin önünde türlü şeyler belirmişti. Ramboulilet yolu... Oymalı demir bir kapı. Hafifçe eğimli tepedeki mermerler. Haçlar, mozoleler... Heykeller... Le Cimetiere de. Noblesse. Orası bir mezarlıktı ama ayrıca ajanların birbirleriyle buluştukları bir yerdi. Cenaze törenleri yapılırken koyu renk elbiseler giymiş adamlar yas tutanların arasında ilerleyip karşı karşıya geliyor ve birbirlerine gereken sözleri söylüyorlardı.</p>

  <p>Gözlerinin önünde bir yüz vardı. Bunu iyi seçemiyordu. Ama gözler belirliydi. Bu yüzün bir de adı olacaktı. David... David Abbot, Keşiş. Bildiği fakat anımsayamadığı adam. Medusa ve Kabil'in yaratıcısı. Şimdi o da ölmüş ve bir yerde bir mezarlığın bir parçası haline gelmişti.</p>

  <p>Bourne gözlerini kırparak kendisini topladı. Marie ilerde bekliyordu. Onun yanına gitti ve birlikte yürüdüler. </p>

  <p>“Treadstone'un adamı gelmiş. Onunla Ramboillet'de, bir mezarlıkta buluşacağım.”  </p>

  <p>Marie onun koluna girdi. </p>

  <p>“Seninle gitmek istiyorum,” Bunu aklından çıkar.”</p>

  <p> “Bu tatsız bir şey. Neden bir mezarlık?”</p>

  <p>“Orasının içime güven vereceğini sanıyorlar. Daha önce de oraya gittim. Orada... Bir erkekle buluştum. Beni oraya çağırmakla Treadstone'un adamı bir sahtekâr olmadığını açıklıyor” </p>

  <p>“Bana engel olamazsın!”</p>

  <p>“Olmak zorundayım, çünkü orada neyle karşılaşacağımı bilmiyorum. Umduğum gibi bir durumla karşılaşmazsam beni destekleyecek biri olmalı.”</p>

  <p>“Sevgilim, bu anlamsız. Polis beni arıyor. Beni bulurlarsa uçakla Zürih'e göndereceklerini sen söyledin. Sana Zürih'te ne yararım dokunabilir?”</p>

  <p>“Sen değil Villiers. O bize güveniyor. Sana güveniyor. Şafak vaktine kadar geri dönmezsem, ona erişir ve her şeyi anlatırsın. General bir hayli gürültü yapabilir ve Tanrı biliyor ya, kıyameti koparmaya da hazır.”</p>

  <p>Marie bu sözleri akla yakın buldu. </p>

  <p>“Doğru. Rambouilet'ye nasıl gideceksin?”</p>

  <p>“Bir arabamız olduğunu unuttun mu? Seni otele bırakacağım, sonra garaja gideceğim.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Jason Bourne, Montmartre'daki garajın asansörüne girip dördüncü kat düğmesine bastı. Kafası Chevreuse'le Ramboillet arasında kalan bir mezarlıktaydı. Bu yüzden randevudan önce oraya gitmeyi istiyordu. Kafasında beliren hayaller yanlış değilse orası ucu bucağı bulunmaz bir mezarlıktı. Bu dönümlerce mezar ve heykel olan yerin neresinde buluşacaklardı? Saat birde orada olacak ve yarım saat mezarlığın yollarında dolaşarak bir araba farı görmeyi bekleyecekti. Ya da ona başka bir işaret verilecekti. Asansörün kapısı gıcırdayarak açıldı. Dörtte üçü arabayla dolu olan bu katta kimsecikler yoktu. Bourne, Renault’u nerede bıraktığını anımsamaya çalıştı. Solda mıydı? Sonra sağda köşeye doğru bir yere park ettiği kanısına vardı. Onun için de sola gidecekken birden döndü. İşte bu hareket canını kurtarmasını sağladı. Sağda, ikinci sıradaki arabalardan birinin arkasında bir adam onu gözetliyordu ve birden çömelip gizlendi.</p>

  <p>Tecrübeli biri olsaydı, elinde bir deste anahtarla doğrulur ve bunu yerden almak için eğilmiş gibi bir tavır takınırdı. Sonra yürüyüp giderdi.</p>

  <p>Bourne sakin sakin adım atarken bu yeni gelişmeyi düşünüyordu. Bu adam kimdi? Kendisini nasıl bulmuştu? İki sorunun cevabı da çok basitti. Birden aptallık ettiğini anladı. Auberge bu Cöin'deki gece kâtibi. Carlos onu da sorguya çektirmiş, olacaktı. Bir tabanca ya da bıçak gösterilen otel kâtibi bülbül gibi şakımış olacaktı. Ondan sonra da Carlos bütün garajları aratmaya başlamıştı. Plakayı değiştirmeye gerek görmediği için arabayı bulmaları kolaylaşmıştı. Kim bilir kaç saatten beri garajı gözetliyorlardı. İçeride ve dışarıda kaç adam vardı? Diğerleri ne kadar süre sonra geleceklerdi? Carlos da gelecek miydi?</p>

  <p>Bu sorular ikinci dereceydi. Önemli olan oradan çıkıp gitmesiydi. Arabasız da gidebilirdi fakat yeni önlemler düşünmek onu geciktirebilirdi. Otomobile ihtiyacı vardı. Hiçbir taksi şoförü gece birde bir müşteriyi Ramboullet'in eteklerindeki mezarlığa götürmezdi. Sokaktan araba çalacak vakti de yoktu. Durup bir sigara yakarken göz ucuyla baktı. Adam yine çömelmişti ve daha yakındaki bir arabanın arkasındaydı. Jason da eğilip iki arabanın arasından daldı. Âdeta sürünerek ilerledi. Böylece adamın arkasına geçmeyi başardı. Tıknaz erkeği iyice görüyordu artık. Şimdi ayağa kalkmış dimdik duruyordu. Şaşırdığı belliydi ve çekinerek Renault’a doğru gitti. Arka camdan içeriye baktı. İçinde kimse olmadığını anlayınca daha korktu. Dehşetle içini çekti. Koşmaya hazırlanıyordu. Kandırıldığını anlamış, sonucu beklemeden kaçacaktı. Bu durum Bourne'a başka bir şeyi daha açıkladı. Ona Renault’un sahibinden söz etmişler, tehlikeyi açıklamışlardı. Adam çıkış rampasına doğru koştu.</p>

  <p>Jason da yerinden fırlayıp ikinci sıranın arkasındaki geçitte koştu. Kaçan adama erişti ve fırlayıp onu beton zemine devirerek kalın boynunu yakaladığı gibi kocaman kafasını yere çarptı. Sonra sol elinin parmaklarını da gözlerine soktu. </p>

  <p>Fransızca, “Dışarıda kimin olduğunu söylemen için beş saniyen var,” diye homurdandı. “Hemen söyle!” </p>

  <p>“Bir kişi... Sadece, bir kişi!”</p>

  <p>Bourne parmaklarını gözlerine daha da bastırdı. </p>

  <p>“Nerede?” </p>

  <p>Adam, “Arabada,” dedi. </p>

  <p>“Yolun karşısına park etti. B... beni boğuyorsun! Gözlerimi kör ediyorsun!”</p>

  <p>Daha değil. Bunları yaptığım zaman anlarsın. Nasıl bir araba?”</p>

  <p>“Yabancı, İtalyan arabası sanırım. Ya da Amerikan. Bilmiyorum. Yalvarırım... Gözlerim!” “Rengi?”</p>

  <p>“Koyu. Koyu yeşil ya da lacivert. Oh, Tanrım!” </p>

  <p>“Sen Carlos'un adamısın, değil mi?”</p>

  <p>“Carlos adında birini tanımıyorum. Biz bir adama telefon ediyoruz. Bir numara var. Hepsi o kadar.”</p>

  <p>“Onu aradın mı?” Adam cevap vermeyince Bourne parmaklarını daha da derine batırdı. “Söyle!” </p>

  <p>“Evet, Dunu yapmak zorundaydım.” </p>

  <p>“Ne zaman?”</p>

  <p>“Bir kaç dakika önce. İkinci kattaki para atılan telefonu kullandım. Aman göremiyorum!”</p>

  <p>“Yok görebiliyorsun. Ayağa kalk!” </p>

  <p>Jason elini çekip adamı ayağa kaldırdı. </p>

  <p>“Hemen arabaya bin.” Onu Renault'un bulunduğu tarafa doğru itti. </p>

  <p>“Çabuk ol!”</p>

  <p>“Ben sadece birkaç frank kazanıyorum.” </p>

  <p>“Şimdi buna karşılık araba süreceksin.” </p>

  <p>Adamı yine Renalut'ya doğru itti.</p>

  <p>Birkaç saniye sonra küçük, siyah otomobil bir tek bekçiyle kasanın bulunduğu camlı kulübenin yanındaki çıkışa yaklaştı.</p>

  <p>Bourne arkaya oturmuş, tabancasını da direksiyondaki adamın çürümüş boynuna dayamıştı. Makbuzla parayı camdan uzattı. Garaj bekçisi bunları aldı.</p>

  <p>Bourne, “Sür!” dedi. </p>

  <p>“Sana söylediklerimi yap!” </p>

  <p>Adam gaz pedalına dayanınca Renault garaj çıkışından fırladı. Birden dönerek koyu yeşil bir Chevrolet'nin önünde durdu.</p>

  <p>Arkada bir kapı açıldı. Bunu koşan birinin ayak sesleri izledi.</p>

  <p>“Hey Jules, ne var? Ne oluyor?” </p>

  <p>Açık camın önünde biri belirdi.</p>

  <p>Bourne tabancayı kaldırıp namluyu onun yüzüne doğru çevirdi. Fransızca, “İki adım gerile,” diye emretti. </p>

  <p>“Sadece iki adım. Sonra hareketsiz kal.” </p>

  <p>Jules adlı adamın kafasına vurdu. </p>

  <p>“Sen de ağır ağır dışarıya çık.”</p>

  <p>Jules aşağıya indiyse de itiraza kalktı. </p>

  <p>“Sadece seni izleyecektik. Gittiğin yeri haber verecektik.” </p>

  <p>Bourne da Renault’tan inip Paris haritasını cebine soktu. </p>

  <p>“Bundan daha iyisini yapacaksınız. Arabayı kullanacaksınız. İkiniz de Chevrolet'ye binin!”</p>

  <p>Paris'in beş mil dışındaki Chevreuse Yolunda iki adama arabadan inmesini emretti. Burası karanlık, üçüncü sınıf bir şoseydi. Son üç mil boyunca Bourne ne bir dükkân, ne bir ev, ne de telefon görmüştü.</p>

  <p>“Aramanızı söyledikleri numara neydi? Yalan atmaya kalkma. Başın iyice belâya girer.”</p>

  <p>Jules numarayı söyledi. Bourne da kafasını sallayarak Chevrolet'nin direksiyonuna geçti.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Eski bir palto giymiş olan yaşlı adam, karanlık telefon kulübesinde çömelmiş oturuyordu. Sık sık duvardaki telefona bakarak ne zaman çalacağını düşünüyordu. Bu sadece bir zaman sorunuydu. Telefon çaldıktan sonra o da bir yeri arayacaktı.</p>

  <p>Ondan sonra da rahat bir yaşam sürecek, iyi günlere kavuşacaktı. Paris’te Carlos'la temas kurabilen tek insan olacaktı. Diğer yaşlı adamlar bunu birbirlerine fısıldayacaklar ve ona yine saygı duyacaklardı.</p>

  <p>Telefon tiz bir sesle çalınca adam ayağa fırladı. İşaret verilmişti. Dilencinin kalbi deli gibi çarpıyordu. Kabil köşeye sıkıştırılmıştı. Sabırla beklediği rahat yaşama kavuşacaktı. Telefonu açtı. </p>

  <p>“Evet?”</p>

  <p>Biri soluk soluğa, “Ben Jules!” diye bağırdı. İhtiyar adamın yüzü kül gibi oldu. Kalbi gürültüyle çarptığı için söylenen korkunç şeyleri güçlükle duyabiliyordu. Ama yeteri kadarını işitmişti.</p>

  <p>Ölmüş sayılırdı artık. Vücudu sarsılırken yere çökerek korkunç haberi veren elindeki aygıta baktı. Ne yapabilirdi? Artık ne yapabilirdi?</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne mezarların arasındaki yolda ilerlerken, Doktor Washburn'ün bir ömür kadar uzun bir süre önce Pont Noir'da önerdiği şeyi yaptı. Düşüncelerini serbest bırakmaya çalıştı. Treadstone'dan gelen adam durumu anlamalıydı. Hiçbir kuralı çiğnememişti. Ne kalleşlik etmiş, ne de kaçmıştı... Sadece o ara sakatlanmıştı. Durum bu kadar basitti.</p>

  <p>Treadstone'dan gelen adamı bulması gerekiyordu. Etrafı çitle çevrili bu dönümlerce yer tutan sessiz mezarlığın neresindeydi? Kendisini nerede bekliyordu? Buraya saat birden önce erişmişti. Chevrolet, eski Renault’tan daha hızlı bir arabaydı. Kapıdan geçip mezarlığın anayolunda birkaç yüz metre kadar gitmişti. Sonra arabayı bir dönemece gizlemişti. Kapıya dönerken yağmur başlamıştı. Soğuk ve sessiz bir mart yağmuruydu.</p>

  <p>Birden gözlerinin önünde bir mezarın çevresine toplanmış kimseler belirdi. Ansızın yağmur başlamıştı. Herkes şemsiyesini açıyordu. İki adamın şemsiyesi birbirine çarptı. Yaklaşıp hafif sesle karşılıklı özür dilediler. O sırada uzun, kahverengi bir zarf el değiştirdi. Yas tutanlar bu durumu fark etmediler bile. Başka bir şey daha vardı. Yağmur beyaz mermerden aşağıya akıyordu. O şiddetli sağanakta sıra sıra mermer sütunları olan, beyaz bir mozoleyi anımsıyordu. Tepenin öbür tarafındaydı. Beş dakika önce yanından geçmiş fakat buna aldırmamıştı. Bu Panteon'un bir minyatürüydü. Saatine baktı. Biri on dört geçiyordu. Geri dönerek koşmaya başladı. Hâlâ vakti vardı. Bir arabanın farlarını ya da yakılacak bir kibriti görebilirdi. Birden bir el fenerinin ışığını fark etti. Tepenin altındaydı; Feneri tutan adam birinin gelmesini bekler gibi ışığı mezarlık kapısına çevirmişti. Bourne neredeyse kontrol edemeyecek kadar güçlü bir koşma arzusu duydu. Avaz avaz bağırarak, “Ben buradayım,” demek istedi. </p>

  <p>“Haberinizi anladım. Geri döndüm! ” </p>

  <p>“Anlatacak o kadar çok şeyim var ki... Sizin de bana anlatacağınız epey şey olmalı.”</p>

  <p>Fakat ne bağırdı, ne de koştu, iradesini kullanması gerekiyordu. Çünkü aklı başında biri gibi gözükmek zorundaydı. Tepeden aşağıya doğru inerken yanına bir elektrik feneri almayı düşünemediğine üzülüyordu.</p>

  <p>O ışık... Yüz elli metre kadar ileride ve aşağıda kalan o elektrik fenerinin ışığında bir tuhaflık vardı. Biri bununla diklemesine, kısa çizgiler çiziyor... Sanki bir başkasına işaret veriyordu.</p>

  <p>Bu düşüncesi doğruydu. Jason eğilip baktı. Işık karşısındaki bir cisme vurduğu zaman bir yansıma oluyordu. Âdeta sürünürcesine yürümeye devam etti. Birkaç saniye içinde otuz metre kadar ilerledi. Artık daha iyi görebiliyordu. Durup dikkatle baktı. Orada iki adam vardı. Biri elektrik fenerini, diğeri kısa namlulu bir tüfeği tutuyordu. Bu silâhı çok iyi anımsıyordu Bourne. Dokuz metre uzaktaki bir adama isabet eden mermi onun iki metre kadar havaya fırlamasına neden olurdu. Washington'dan gelen bir görevlinin böyle bir silâha ihtiyaç duyması garipti.</p>

  <p>Işık mermer mozoleyi aydınlatırken silâhlı hemen geriledi. Diğerinden altı metre kadar uzaktaki bir sütunun arkasına girdi. Bourne'un düşünmesine gerek yoktu. Ne yapması gerektiğini biliyordu. O korkunç silâhın bir açıklaması varsa sorun kalmazdı ama bunu kendisine karşı kullanmayacaklardı. Eğilip aradaki mesafeyi saptamaya çalıştı. Gizlenebileceği, korunabileceği yerleri araştırdı.</p>

  <p>Mezar taşından mezar taşına, heykelden heykele giderek sağa doğru yol aldı. Sonra yavaş yavaş sola doğru döndü. Böylece hemen hemen bir yarım daire çizdi. Mozolenin dört buçuk metre kadar gerisindeydi. O korkunç silâhı tutan adam sol köşedeki sütunun arkasında duruyor ve dam onu yağmurdan koruyordu. Silâhı sanki sevgilisiymiş gibi okşuyordu; hareketlerinde bir müstehcenlik vardı.</p>

  <p>Bourne birden mezar taşının arkasından çıkarak süzüldü. Adamla arasında iki metre kalınca bir panter gibi saldırdı. Bir eliyle silahın namlusunu yakalarken, öbürüyle adamın saçlarını tuttu. İkisini birden çekti. Başı geriye giden adamın boynu iyice gerildi ve sesi pek hafif çıktı. Bourne onun kafasını şiddetle mermere vurdu. Adamın vücudu gevşedi. Bourne onu bırakmadı ve vücudun ses çıkarmadan sütunların arasına serilmesini sağladı. Sonra üstünü aradı. Bir 357 Magnum otomatik buldu. Bunun deri kılıfı ceketin içine dikilmişti. Kemerinden ustura kadar keskin ve kılıflı bir bıçak çıkardı. Ayak bileğine takılı kılıfta da bir 22'lik tabanca buldu. Bu adamın kiralık bir katil, yürüyen bir cephanelik olduğu belliydi.</p>

  <p>“Parmaklarını kır.” Bourne, Steppdeckstrasse'de altın çerçeveli gözlüklü adamın sözlerini anımsadı. Bu şiddetin gerisinde mantık vardı. Adamın sağ elini yakalayıp kemiklerin çatırtısını duyana kadar parmakları geri büktü. Aynı şeyi sol ele de yaptı. Bu sırada dirseğini de ağzına sokmuştu. Artık o serseri iki eliyle de silâh kullanamaz ya da silah olarak bu elleri kullanamazdı.</p>

  <p>Jason doğrulup sütunun yanından baktı. Treadstone'un adamı bu kez ışığı doğrudan doğruya yere tutmuştu. Bu beklediği işaretti. Belki başka anlamı da vardı. Bunu birkaç dakika içinde anlayacaktı. Adam kapıya doğru dönerek bir adım attı. Bourne o zaman bastonu gördü ve onun topalladığını fark etti. Treadstone'dan gelen görevli bir sakattı... Kendisi gibi bir sakat.  Jason Bourne koşarak yandaki mezar taşının arkasına girdi ve yanından baktı. Treadstone'un adamı hâlâ kapıyla ilgileniyordu. Bourne saatine bir göz attı. Biri yirmi yedi geçiyordu.</p>

  <p>Daha vakti vardı. Usulca dönerek oradan uzaklaştı ve tepeye çıkıp durdu. Orada solukları düzgünleşene dek bekledi ve bir kibrit yaktı. Aşağıdan duyulacak kadar yüksek sesle, “Treadstone?” dedi.</p>

  <p>“Delta!”</p>

  <p>“Kabil Delta için. Delta da Kabil.” Neden Treadstone'dan gelen adam Kabil yerine Delta adını kullanmıştı? Delta, Treadstone'la ilgili değildi. O Medusa'yla birlikte kaybolmuştu. Bourne soğuk yağmur yüzüne vururken tepeden indi. Elini farkına varmadan belindeki silaha atmıştı. İlerleyip mozolenin önündeki çimenliğe geldi. Treadstone'un adamı da topallayarak yaklaştı. Sonra durup elindeki feneri kaldırdı. Bourne'un gözlerini kısıp başını çevirmesine neden oldu.</p>

  <p>Sakat adam, “Çok uzun süre oldu,” dedi. </p>

  <p>“Adım Conklin. Belki unutmuşundur diye söylüyorum.”</p>

  <p>“Teşekkür ederim. Unutmuştum. Bu onlardan sadece biri.”</p>

  <p>“Nelerden biri?” </p>

  <p>“Unuttuklarımdan.”</p>

  <p>“Fakat burasını anımsadın. Böyle olacağını biliyordum. Abbot'un defterlerini okudum. Son burada buluşmuşsunuz. Bir bakanın cenaze töreni sırasındaymış galiba.”</p>

  <p>“Bilmiyorum. Önce bundan söz etmeliyiz. Altı aydan uzun süredir benden haber alamadınız. Bunun bir açıklaması var.”</p>

  <p>“Sahi mi? Şunu bir duyalım.”</p>

  <p>“Yaralanmıştım. Vuruldum. Bu yüzden yönümü saptayamaz hale geldim diyelim.”</p>

  <p>“Kulağa hoş gelen bir söz. Bu ne demek?”</p>

  <p>“Belleğimi yitirdim. Hem de tümüyle. Beş ayımı Marsilya'nın güneyindeki küçük bir adada geçirdim. Kim olduğumu ve nereden geldiğimi bilmiyordum. Washburn adında bir İngiliz doktoru var. Bu süre içinde benimle ilgilendi ve hastalığın seyrini kaydetti. Sana anlattıklarımı doğrulayabilir.”</p>

  <p>Conklin başını salladı. “Bundan eminim. Bir hayli not tutmuş olmalı. Çünkü ona yeterince para verdin!”</p>

  <p>“Ne demek istiyorsun?”</p>

  <p>“Bizim elimizde de bir kayıt var. Treadstone'un kendisini sınadığını sanan Zürihli bir bankacı Marsilya'da izi bulunamayan bir hesaba bir buçuk milyon İsviçre Frankı transfer etmiş. Bize adamın adını verdiğin için teşekkürler.”</p>

  <p>“Bunu anlaman gerekir. Bilmiyordum. O adam hayatımı kurtardı. Yaralarımı iyileştirdi. Ona götürüldüğüm zaman bir cesetten pek farkım yokmuş.”</p>

  <p>“Demek bir milyon kusur doların uygun bir para olduğunu düşündün ha? Treadstone bütçesinden yararlandın.”</p>

  <p>“Sana söyledim. Bilmiyorum. Benim için Treadstone diye bir yer yoktu. Hâlâ pek çok bakımdan da yok.”</p>

  <p>“Unuttum, Belleğini yitirmiştin. Neydi... Yönünü bilememe galiba.”</p>

  <p>“Evet, ama bu yeterli değil. Bu amneziydi.” </p>

  <p>“Biz yine yön saptamamanla ilgilenelim. Çünkü sen hemen yönünü bulup Zürih'e Gemeinschaft'a gitmişsin.”</p>

  <p>“Kalçamda bir yere, deri altında yerleştirilmiş bir negatif vardı.”</p>

  <p>“Vardı tabii. Bunda ısrar ettin. Bunun nedenini sadece birkaçımız anlayabildik. Bu senin için en fevkalâde sigorta sayılırdı.”</p>

  <p>“Neden söz ettiğini bilemiyorum. Bunu anlayamıyor musun?”</p>

  <p>“Tabii. Sen üstünde sayılar olan negatifi buldun ve hemen Jason Bourne adını aldın.”</p>

  <p>“Öyle olmadı! Her gün yeni bir şey öğrendim. Bir otel kâtibi bana 'Mr. Bourne' dedi. İlk adımın Jason olduğunu da ancak bankaya gittikten sonra öğrendim.”</p>

  <p>Conklin onun sözünü kesti. “Bankada ne yapacağını biliyordun. Oraya girip çıktın ve dört milyon doları götürdüm”</p>

  <p>“Washburn bana ne yapacağımı öğretti!”</p>

  <p>“Sonra çok iyi bir maliyeci olan kadın geldi ve paranın kalanını nasıl yürüteceğini anlattı. Ondan daha önce Lovvenstrasse'de Chernak'ı temizledin. Bilmediğimiz ama seni tanıdığı anlaşılan iki kişiyi daha öldürdün. Paris’te de zırhlı banka arabasında birini vurdun. O da başka bir iş arkadaşın mıydı? İzlerini, bütün izlerini gizledin. Sonunda bir tek şey kaldı. Orospu çocuğu sen bunu da yaptın.”</p>

  <p>“Beni dinler misin? O adamlar beni öldürmeye kalktılar. Marsilya'dan beri beni arıyorlardı. Bunun dışında, inan, neden söz ettiğini bilmiyorum. Zaman zaman yüzleri, sokakları, binaları anımsıyorum. Sonra adlar var ama bunların yüzleri yok. Allah kahretsin, belleğimi yitirdim. Gerçek bu!”</p>

  <p>“O adlardan biri Carlos olabilir mi?”</p>

  <p>“Evet, bunu biliyorsun. Sorun da bu. Sen bu konuda benden çok fazlasını biliyorsun. Carlos'la ilgili belki bin şeyi sıralayabilirim. Ama bunun nedenini bilemiyorum. Şimdi Asya'nın yolunu tutan bir adam bana Treadstone'la bir anlaşmam olduğunu söyledi. Kendisi Carlos'un yanında çalışıyordu. Carlos'un anlaşmayı bildiğini belirtti. Carlos'un beni yakalamak üzere olduğunu ve sizin de kalleşlik ettiğimi etrafa yaydığınızı anlattı. Bu stratejiyi anlayamamıştı. Ben de açıklayamadım. Belki örgüte uzun süre haber vermediğim için döneklik ettiğimi sandılar. Fakat kimi arayacağımı bilmediğim için haber gönderemedim. Hâlâ senin kim olduğunu da bilmiyorum!”</p>

  <p>“Keşiş'i de bilmiyorsun tabii.”</p>

  <p>“Evet.. Keşiş... Onun adı Abbot'du.”</p>

  <p>“Çok iyi. Ya denizci? Onu ve karısını anımsıyor musun?” </p>

  <p>“İsimler. Kafamda adlar var ama yüzler yok.”</p>

  <p>“Elliot Stevens.”</p>

  <p>“Hayır.”</p>

  <p>“Ya da... Gordon Webb.” Conklin hafif sesle konuşmuştu.</p>

  <p>“Ne?” Bourne göğsünün sıkıştığını, korkunç bir sancının şakaklarından gözlerine saplandığını hissetti. Gözleri yanıyordu. Patlamalar ve karanlık, diye düşündü. Fırtına ve acı... Almanaktan Delta'ya... Kaçın, kaçın... Verilen emre uyacaksın. Kaçın! Bourne birden kendi sesini duydu. </p>

  <p>“Gordon!” Ama çok uzaktan gelir gibiydi. Gözlerini kapatarak sislerin dağılmasını sağlamaya çalıştı. Gözlerini açınca Conklin'in tabancasını başına doğru çevirmiş olmasına hiç şaşmadı.</p>

  <p>“Nasıl başardığını bilemiyorum ama bunu yaptın. Geriye kalan son şeydi bu. İşte bunu da yaptın. New York'a gelip hepsini temizledin. Onları parça parça ettin, kasap. Tanrım seni geri götürüp elektrikli sandalyeye oturduğunu görebilseydim. Fakat bunu yapamam. Onun için seni kendim öldüreceğim.”</p>

  <p>“Altı aydan uzun bir süre New York'a gitmedim. Ondan önce... Bilemiyorum... Fakat son altı ay içinde gitmedim.”</p>

  <p>“Yalancı! Neden bu numarayı gereken şekilde yapmadın. Böylece onların cenaze törenlerine de katılabilirdin. Keşiş'i daha geçen gün gömdüler. Yörende pek çok eski ahbabını görebilirdin. Ve kardeşini... Tanrım! Onun karısıyla kiliseye gelebilir ve belki son konuşmayı da yapardın. Hiç olmazsa öldürdüğün kardeşini överdin!”</p>

  <p>“Kardeşim mi? Sus! Tanrı aşkına sus!” </p>

  <p>“Neden susacakmışım? Kabil yaşıyor. Onu biz yarattık ve sonra canlandı!”</p>

  <p>“Ben Kabil değilim. Hiçbir zamanda değildim!” </p>

  <p>“Demek bunu biliyorsun? Yalancı! Katil!” </p>

  <p>“O tabancayı kaldır. Tabancanı indirmeni söylüyorum!” </p>

  <p>“Olamaz. Sana iki dakika süre vereceğime yemin ettim. Çünkü neler uyduracağını bilmek istiyordum. Bunları dinledim ve yalan oldukları da belli. İnsan bu işte başarılı olamadığı zaman ayrılır. Bu mümkün olamazsa, ortadan kaybolur. Ama sen geri geldin ve bizleri öldürdün!”</p>

  <p>“Hayır, bu doğru değil!”</p>

  <p>“Bunu kırılan bardağın parçalarından parmak izlerini çıkaran uzmanlara anlat. Orada beş kişiyi biçtin. İki silâh kullanarak onları öldürdün. Böylece Treadstone'a düşmanların sızdığı izlemini bıraktın ve rahatça kaçtın.”</p>

  <p>“Yanılıyorsun! Bunu Carlos yaptı. Eğer söylediğim Yetmiş Birinci Sokakta 139 numaralı evde olduysa bunu Carlos yaptı. Onun adamları bu işi biliyorlar.”</p>

  <p>Conklin başını sallarken gözlerinden tiksintisi okunuyordu.</p>

  <p>“Mükemmel. Avlaman gereken adamla da anlaştın. Bizden dört milyon aldın Carlos sana ne verdi? Sana ilişmeyeceğini mi söyledi? Olağanüstü bir çiftsiniz.”</p>

  <p>“Saçma!”</p>

  <p>Treadstone'un adamı “Ve doğru,” diye cevap verdi. </p>

  <p>“Geçen cuma saat yedi buçuktan önce sadece sekiz kişi o adresi biliyordu. Onlardan üçü öldü. Geriye beş kişi kaldık. Carlos orasını bulduysa bunu kendisine sen anlattın.” Conklin bastonuna dayandı. Ateş etmeye hazırlanıyordu. Bourne yararsız olduğunu bilmekle birlikte, “Yapma!” diye bağırırken sola dönerek sağ ayağıyla silâhı tutan ele tekme attı. Conklin yere düşerken ateş etti. Kurşunlar havaya gidiyordu. Bourne bu kez dönüp sol ayağını salladı ve yerdeki adamın elindeki silâhı düşürdü.</p>

  <p>Conklin yerde yuvarlanarak mozoleye doğru baktı. Oradaki silâhın kendisine saldıran adamı havaya uçurmasını bekliyordu. Ama bir şey olmadı. Conklin sağa doğru döndü ve dehşetle baktı. Orada başka biri vardı.</p>

  <p>Bourne arka arkaya dört el ateş edilirken kendini yere attı ve belinden otomatiği çıkardı. Bir mezar taşının arkasında doğrulan adamı görmüştü. İki kurşun sıkarak onu devirdi. Mozolenin oradan acı dolu bir feryat yükseldi. Ses yükseldi yükseldi, sonra durdu.</p>

  <p>Üç metre ötede Conklin ıslak otların üstüne yatmış, etrafı yoklayarak tabancasını bulmaya çalışıyordu. Bourne fırlayıp ona yaklaştı. Bir eliyle Treadstone'un üyesinin ıslak saçlarını çekerken, diğer elindeki tabancayı da onun şakağına dayadı. Bourne, Conklin'in başını geriye doğru çekerek, </p>

  <p>“İşte kiraladığın tüfekli adam,” dedi. </p>

  <p>“Treadstone'un pek garip tipleri tuttuğu anlaşılıyor. Diğeri kimdi? Onu hangi idam hücresinden çıkarıp getirdin?”</p>

  <p>Conklin güçlükle konuştu. </p>

  <p>“O senden çok daha iyi bir insandı. Hepsi de öyle. Onlar da senin kadar kayba uğradılar ama hiçbiri kalleşliğe kalkmadı. Onlara güvenebiliriz.”</p>

  <p>“Ne söylersem söyleyeyim bana inanmayacaksın. İnanmayı istemiyorsun.”</p>

  <p>“Çünkü ne olduğunu ve ne yaptığını biliyorum. Her şeyi kanıtladın. Beni öldürebilirsin, ama bizimkiler seni yakalayacaklar. En korkunç tipsin sen. Daima çok özel biri olduğunu düşünürdün. Seni Phenom Penh'den sonra gördüm. Orada herkes yenildi ama senin bir şeye aldırdığın yoktu. Sen sadece kendini düşünüyordun! Sonra Medusa'da! Delta için hiç kural yoktu. O hayvan sadece öldürmek istiyordu! İşte böyle tipler dönektirler. Hainlik ederler. Ben de kaybettim ama hiç bir zaman kalleşlik etmedim. Haydi, beni öldür! Ondan sonra Carlos'un yanına dönebilirsin. Fakat ben geri gitmezsem durumu anlayacaklar. Senin peşinden gelecek ve seni avlayana kadar da durmayacaklar. Haydi. Ateş et!”</p>

  <p>Conklin bağırıyor ama Bourne onu güçlükle duyuyordu. Yine şakakları zonklamaya başlamıştı. Phenom Penh! Gökyüzün den gelen ölüm. Genç olanın ve çok genç olanların ölümü. Bir nehir.</p>

  <p>Treadstone'un adamı onun elinden kurtulup sürüne sürüne uzaklaştı. Eliyle ıslak otları yokluyordu. Sonra silâhını bularak kaldırdı. Fakat Bourne olanları görmekle birlikte tetiği çekemedi. Kendini sağa atarak mozolenin sütunlarının arkasına kaçtı. Conklin dengesini sağlayamadığı için kurşunlar sağa sola gidiyordu. Ateş kesilince Bourne doğruldu. Otomatiği kaldırdı. Bu adamı temizlemeliydi. Çünkü o Marie'yi de, kendisini de öldürecek ve ikisini de Carlos'a bağlayacaktı. Conklin acınacak şekilde topallayarak kapıya doğru gidiyordu. Bourne tabancayı kaldırdıysa da tetiği çekemedi. Conklin'in arabaya bindiğini gördü.</p>

  <p>Paris'e dönmesi gerektiğini anımsadı. Bir yol vardı. O kadın oradaydı!</p>

  <p>Marie kapıyı açarak, “Tanrım ne haldesin,” diye bağırdı.</p>

  <p>“Ne oldu?</p>

  <p>Bourne, “Vakit yok,” diyerek telefona koştu. </p>

  <p>“Bu bir tuzaktı. Carlos'la anlaştığıma inanıyorlar.” </p>

  <p>“Ne?”</p>

  <p>Geçen cuma New York'a gidip aralarında kardeşim de bulunan beş kişiyi öldürdüğüme inanıyorlar.” Bir an gözlerini kapattı </p>

  <p>“Kardeşim. Kardeşim varmış.” </p>

  <p>“Paris’ten hiç ayrılmadın. Bunu kanıtlayabilirsin.” </p>

  <p>“Nasıl? Benim sözlerimi kim doğrulayacak? Sen mi? Senin suç ortağım olduğunu sanıyorlar. Bütün her şeyi Carlos ayarladı. Bizi tek kurtaracak Villiers. Villier'in karısı.” Telefonu açıp numarayı çevirdi.</p>

  <p>“General? Siz misiniz?” Ses tuhaf geldiği için bunu sormak zorunda kalmıştı.</p>

  <p>“Evet, genç dostum. Yukarıda karımın yanındaydım.” </p>

  <p>“Ben de bu yüzden aradım. Fransız Gizli servisine, İnterpol ve Amerikan Elçiliğine haber verin. Fakat karınızla konuşana kadar hiçbiri işe karışmasın.”</p>

  <p>“Bunu yapamam, Mr. Bourne... Evet, adını biliyorum, dostum. Karımla konuşmam olanaksız, çünkü kendisini öldürdüm.”</p>

  <p>Bourne donup kaldı. Hafif sesle, “Neden?” diyebildi.</p>

  <p>“Durumu anladığınızı sanıyordum.”</p>

  <p>Artık öfke ya da acı bile duyamayan yaşlı adam mırıldandı. </p>

  <p>“Buna yapmaya gayret ettim, dostum. Tanrı biliyor ya denedim. Ama elimde değildi. Ona baktıkça ölen oğlumu görüyordum. Oğlumu ona emir veren canavar öldürmüştü. O gözlerimdeki korkunç nefreti gördü. Sadece bunu değil gerçeği de gördü. Her şeyi bildiğimi anladı. Ona söylediğim gibi fırsat verdim. Yatağına uzanmıştı. Goya'nın roja'sı gibi şahane ve küstahtı. Kibrit almak için karyolaların arasındaki komodinin çekmesini çektim. Tabancam oradaydı. Çekmeyi açık bıraktım. Sonra dayanamayarak konuştum. 'Bunu neden yaptın?' diye sordum. 'Sen oğlumu öldüren kaltaksın,' dedim. Tabancayı kaptı ve bana çevirdi. O zaman konuştu.”</p>

  <p>“General ne oldu? Benim adımı söylemiş. Nasıl oldu? Anlatın lütfen.”</p>

  <p>“Senin bir devin yerine geçmek isteyen önemsiz bir katil olduğunu, kendi adamlarına ihanet ederek Zürih’ten para çaldığını söyledi. Ama benden korkman için neden yok. Onun elinde silâh vardı fakat bir şey yapamadı. Gırtlağını sıktım. Onu boğdum. Her şey bitti.”</p>

  <p>“General, vazgeçmemelisiniz. Carlos'u tuzağa düşünmeliyiz.”</p>

  <p>“Onu rahat bırak. Beni de bırak. Her şey bitti!” </p>

  <p>“Hayır, devam etmezseniz Carlos kazanacak! Onu tuzağa düşürmeliyiz.” Bourne umutsuzlukla konuşuyordu. </p>

  <p>“Bunu kaç kez söylemeliyim. Siz onu istiyorsunuz. Ben de öyle! Onu ele geçirmezsek öleceğiz. Tanrı aşkına beni dinleyin!”</p>

  <p>“Sana yardım etmeyi isterdim oma olanak yok.” </p>

  <p>“Hayır, var.” Bourne birden yapacağı şeye karar verdi. </p>

  <p>“Bu tuzağı tersine çevireceğiz. Her şey değişecek. Karınızı siz değil, ben öldürdüm. İlk kez ne yaptığımı biliyorum. Çok tuhaf ama biliyorum.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Villiers evin arka kapısını açık bırakacağını söylemişti. Bourne usulca oradan içeriye girecekti, çünkü evin önünde Carlos'un adamlarının beklediğinden emindi. D'Anjou'nun anlattıklarına göre, generalin karısı Carlos için çok değerliydi. Katil sevgilisinin daima korunmasını sağlardı.</p>

  <p>Pare Monceau'ya gelince yanılmadığını anladı. Gündüz Louvre'da kendisini kovalayan katillerin arabası kenara park etmişti ve içinde adamlar vardı. Bourne bunu görünce rahatladı. Çünkü planının başarılı olması için Carlos'un adamlarına ihtiyacı vardı.</p>

  <p>Dönüp bir evin bahçesine girerek arka tarafa geçti. Duvardan duvara atlayarak generalin evine geldi. Açık servis kapısından içeriye girerek yukarıya çıktı. Altından ışık süzülen kapıyı açtı. İçeriye girince hareketsiz kaldı. Büyük oda gölgelerle doluydu. Sadece komodinin üstündeki gece lambası yanıyordu. Viilier büyük bir koltuğu karyolanın ayakucuna çekmiş oturuyor, yatağın üstüne serilip kalmış olan kadına bakıyordu. Angeligue Viiliers'in gözleri yuvalarından uğramış, boynu şişmişti. Gırtlağı ve boynu mosmordu. Geceliği yırtılmış, çıplak uzun bacakları ortaya çıkmıştı.</p>

  <p>Yaşlı asker önemsiz bir şey yüzünden cezalandırılmış şaşkın bir çocuk gibi oturuyordu. Gözlerini kadından ayırarak Bourne'a baktı. </p>

  <p>“İstediğin nedir?”</p>

  <p>“Bir planım var fakat bu ara duygulara kapılmanın sırası değil.”</p>

  <p>“Hiç duygum kalmadı. İstediğini söyleyebilirsin.” </p>

  <p>“Karınız size Fransız olduğunu söylemişti, değil mi?” </p>

  <p>“Evet. Ailesi güneyliydi. İspanya sınırına yakın Loures Baurouse'dan. Yıllar önce Paris'teki teyzesinin yanına gelmişti. Neden sordun?”</p>

  <p>“Peki, onun ailesiyle ya da teyzesiyle tanıştınız mı?” </p>

  <p>“Hayır, teyzesi ben Angelique'le tanışmadan önce ölmüştü. Evlendiğimizde aramızda büyük yaş farkı olduğu için ikimiz de aileyi nikâha çağırmayı istemedik. Aileden kimseyi görmedim. Bunların anlamı ne?”</p>

  <p>“Karınız Fransız değildi. Venezuelalıydı. Carlos'la kardeş çocukları oluyorlardı ve on dört yaşından Deri Carlos'un sevgilisiydi. Yıllardır birlikte çalışıyorlardı. Bana Carlos'un dünyada tek önem verdiği kimsenin bu kadın olduğunu söylediler.”</p>

  <p>“Bir kaltak.”</p>

  <p>“Bir katilin kullandığı bir silah. Kim bilir onun yüzünden kaç değerli insan öldü.”</p>

  <p>“Onu iki kez öldüremem.”</p>

  <p>“Ama onu kullanabilirsiniz. Ölüsünden yararlanabilirsiniz”</p>

  <p>“Nasıl bir çılgınlıktan söz ediyorsun?” </p>

  <p>“Tek çılgınlık yaşamınızdan vazgeçmenizdir. O zaman her şeyi Carlos kazanır. Silâhını... Dinamit lokumlarını kullanmaya devam eder. Siz de kurbanlarından biri olursunuz.”</p>

  <p>“Peki, sen aklı başında bir adam mısın? İşlemediğin bir cinayeti mi yükleneceksin? Bir kaltağı öldürmekle mi suçlanacaksın?”</p>

  <p>“Bu işin bir kısmı. Önemli bir bölümü.” </p>

  <p>“Bana çılgınca laflar etme. Lütfen git. Bana anlattıkların sayesinde yaptığım şeyde haklı olduğumu anlıyorum. Buna inandığıma Tanrı huzurunda yemin ederim.”</p>

  <p>Jason Bourne adamın cebindeki kabarıklığı görerek silâhı olduğunu anladı. </p>

  <p>“Demek intihara karar verdiniz.”</p>

  <p>“Mahkeme huzuruna çıkmak niyetinde değilim.”</p>

  <p>“Oh, ne harika! Carlos bile bundan mükemmel bir plan yapamazdı. Onun kendi silâhını kullanmasına bile gerek kalmayacak. Bana inandığınızı söylemiştiniz. Şimdi yine gözlerime bakın. Gerçeği göreceksiniz. Nanterre Yolunda size hayatınızı geri verdiğim için söyleyeceklerimi dinleyeceğinizi belirtmiştiniz. Şimdi yine size bunu vermeye çalışıyorum. Kimse size ilişemeyecek. Sizin için, oğlunuz için önemli olan şeyleri temsil etmeye devam edeceksiniz. Yanlış anlamayın. Soylu davranmıyorum. Sadece siz sağ kalır ve dediklerimi yapabilirsiniz, ben de yaşayabilir ve kurtulabilirim.”</p>

  <p>Yaşlı asker başını kaldırdı. </p>

  <p>“Neden?”</p>

  <p>“Carlos'u istediğimi, çünkü benden bir şeyin alındığını söylemiştim. Bu gerçekti ama gerçeğin tamamı değildi. Bu işte başkaları da var. Bazıları dürüst, bazıları değil. Onlarla Carlos'a tuzağa düşürmek için anlaşmıştım. Onlar da sizin istediğinizi istiyorlar. Fakat şimdi anlatamayacağım bir şey var. O insanlar kendilerine kalleşlik ettiğimi sanıyorlar. Carlos'la anlaştığımı, onlara ait milyonları çaldığımı ve adamlarını öldürdüğümü düşünüyorlar. Her yerde ajanları var ve onlara beni gördükleri an öldürmeleri için emir verilmiş. Haklısınız. Sadece Carlos'dan kaçmıyorum. Bilemediğim, görmediğim kimseler beni avlamaya çalışıyorlar. Üstelik yanlış nedenler yüzünden. Söylenen şeyleri yapmadım. Carlos'la anlaşmadığımı da biliyorsunuz.”</p>

  <p>“Sana inanıyorum. Seni kurtarmak için gerekli yerlere telefon edebilirim.”</p>

  <p>“Onlara ne diyeceksiniz? 'Jason Bourne adıyla tanıdığım adamın Carlos'la ilgisi yok. Çünkü o karımın Carlos'un metresi olduğunu ortaya çıkardı. Ben de karımı boğdum ve Surete'yi arayıp durumu itiraf edeceğim,' mi diyeceksiniz? Söyleyeceğiniz bu mu, general?”</p>

  <p>Yaşlı adam durumu anlayarak sessiz sedasız ona baktı.</p>

  <p>“Öyleyse sana yardım edemeyeceğim.”</p>

  <p>“İyi. Carlos kazanacak. Siz kaybedeceksiniz. Oğlunuz kaybedecek. Haydi, canınıza kıyın! Artık başka işe yaramazsınız. Kendisine acıyan ihtiyar bir adamsınız! Tanrı biliyor ya, Carlos'la başa çıkacak güçte değilsiniz. Rue du Bac'da beş dinamit lokumuyla oğlunuzu öldüren adam ayarında değilsiniz.”</p>

  <p>Villier'in elleri titremeye başladı. </p>

  <p>“Yapma. Böyle konuşma.” </p>

  <p>Yaşlı askerin yüzü acıyla kırıştı. Tabancasını çıkardı. Hali acınacak gibiydi ama niyeti belliydi. Tehdit ediyordu. </p>

  <p>“Zamanında çok adam öldürdüm. Benim mesleğimde bu kaçınılmaz fakat çoğu zaman üzücü bir işti. Seni öldürmeyi istemiyorum fakat isteklerime karşı gelirsen durum değişir. Beni rahat bırak. Evimden git.”</p>

  <p>Bourne tehlikeyi göze almak zorunda olduğunu anladı. Villiers olmazsa hiçbir şeyi halledemezdi. Yaşlı adamın gerçeği anlaması gerekiyordu. </p>

  <p>“Haydi, beni vurun! Emirlerinizi Carlos'dan alın! Siz askersiniz. Emir aldınız. Yerine getirin.”</p>

  <p>Viiliers’in elleri daha da şiddetle titremeye başladı. Bourne onun fısıldadığını duydu. “Ben bir askerim. Çok kısa süre önce biri, sana çok yakın olan biri söyledi bunu.” Viiliers’in sesi hafifti. </p>

  <p>“O eski bir savaşçıya kim olduğunu anımsattı. Savaşçının utanmasını sağladı. Bana cesur bir asker olduğumu söyledi ve buna inanıyordu. Ama yanılmıştı. Tanrım, yanılmıştı... Fakat elimden geleni yapacağım.” </p>

  <p>Silâhını indirdi. Ama bu teslim oluşta bir vakar vardı. Bir askerin, bir savaşçının vakarı. “Ne yapmamı istiyorsun?”</p>

  <p>Bourne rahat bir soluk aldı. </p>

  <p>“Carlos'u peşimden gelmeye zorlayın. Ancak Paris’te değil.” </p>

  <p>“Öyleyse nerede?”</p>

  <p>“Fransa'dan çıkmama yardım edebilir misiniz? Beni aradıklarını söylemem gerekiyor. Avrupa'da her sınır kapısına, her havaalanına adım ve tipim bildirildi.”</p>

  <p>“Yanlış nedenler yüzünden mi?”</p>

  <p>“Öyle.”</p>

  <p>“Sana inanıyorum. Çaresi var. Askeri Konseyin türlü olanakları vardır ve istediğimi de yaparlar. Bunun için bir sözüm yeterlidir.”</p>

  <p>“Başka bir şey daha var. Yaverinize inanıyor musunuz? Ona gerçekten güveniyor musunuz?”</p>

  <p>“Herkesten fazla.”</p>

  <p>“Benim için değerli olan birini ona emanet edebilir misiniz?”</p>

  <p>“Tabii. Neden? Yalnız mı gideceksin?”</p>

  <p>“Öyle yapmak zorundayım. O beni asla bırakmaz.”</p>

  <p>“Ona bir şey söylemen gerekecek.”</p>

  <p>“Evet. Paris’te, Brüksel'de ya da Amsterdam'da gizleneceğimi söyleyeceğim. Fakat o uzaklaşmalı. Arabamızı Montmartre'da buldular. Carlos'un adamları her sokağı, her apartmanı her oteli arıyorlar. Yaveriniz onu kent dışına götürsün. Orada güvende olur.”</p>

  <p>“Bir soru sormam gerekiyor. Ya geri dönmezseniz ne olacak?”</p>

  <p>“Uçakta vaktim olacak. Bütün olanları... Anımsayabildiğim her şeyi yazacağım. Bunu size yollayacağım. Buna göre karar verirsiniz. Onunla birlikte. O sizin yürekli biri olduğunuzu söylemiş. Doğru kararları verin. Onu koruyun.”</p>

  <p>“Sana söz veriyorum. Ona kimse ilişemeyecek.”</p>

  <p>“Bütün istediğim bu.”</p>

  <p>Villiers tabancasını yatağa attı. Kendisini toplamıştı. </p>

  <p>“Şimdi yapacaklarımızı konuşalım. Planın nedir?”</p>

  <p>“Siz burada şok geçireceksiniz. Anlayamadığınız sözlere itaat edermiş gibi davranacaksınız.”</p>

  <p>Villiers onun sözünü kesti. </p>

  <p>“Bu gerçekten pek farklı sayılmaz, değil mi? Fakat neden bu durumda gözükeceğim?”</p>

  <p>“Bütün anımsadığınız evinize bir adamın gizlice girip tabancasıyla başınıza vurduğu... Kendinize geldiğinizde karınızın boğularak öldürülmüş olduğunu gördünüz. Onun cesedinin yanına da bir not bırakılmıştı. İşte bu deliye dönmenize neden oldu.”</p>

  <p>Yaşlı asker ihtiyatla sordu. </p>

  <p>“Nasıl bir not?”</p>

  <p>Bourne, “Gerçeği açıklayan bir mektup,” diye cevap verdi. </p>

  <p>“Kimsenin bilmesine izin veremeyeceğiniz gerçek. Karınızla Carlos'un ilişkisi. Bu mektubu yazan katil, bir de telefon numarası bıraktı. Yazdıklarının bu suretle kanıtlanacağını belirtti. Yazdıklarının doğru olduğunu kanıtlayınca, bu notu yırtıp cinayeti istediğiniz şekilde açıklamakta serbesttiniz. Yalnız oğlunuzun ölümünde rol oynayan kadını öldürmesine karşılık katıl sizden bir mektubu vermenizi istedi.”</p>

  <p>“Carlos'a mı?”</p>

  <p>“Hayır. O bir adamını yollayacaktır.”</p>

  <p>“Bunun için Tanrıya şükürler olsun. Karşımda Carlos olursa bu oyuna devam edemem. Peki, ne yazacaksın?”</p>

  <p>“Mektubu okuduktan sonra onun yollayacağı adama verirsiniz. Şimdi siz beni Fransa’dan çıkartmak için yardım edecek kimseleri arayın. Zaman çok önemli. Carlos'un adamı buraya gelmeden ve siz polisi çağırmadan çok önce ben yola çıkmış olmalıyım.”</p>

  <p>“Onları şafak vaktine kadar oyalayabilirim sanırım. Şok geçiren yaşlı bir adam rolünü yaparım. Nereye gideceksin?”</p>

  <p>“New York'a. Cebimde George Washburn adında biri olduğumu kanıtlayan bir pasaport var.”</p>

  <p>“Bu işimi daha kolaylaştıracak. Senin bir NATO görevlisi olarak dokunulmazlığın olacak. Askeri malzeme satışıyla ilgili bir İngiliz - Amerikan grubundansın. Tekrar direktif alman için hemen Birleşik Devletlere dönmeni uygun buluyoruz. Bu sık sık yaptığımız bir şeydir. Böylece göçmen bürosundakiler seni durduramazlar.”</p>

  <p> “İyi. Sabah yedide bir Air France uçağının Kennedy Havaalanına gideceğini öğrendim.” “O uçağa bineceksin.” Yaşlı adam durdu. </p>

  <p>“Neden New York? Carlos'un peşinden New York'a geleceğinden neden eminsin?”</p>

  <p>“Bourne, “Onu dört erkekle bir kadını öldürmekle suçladığım yere çekmeliyim,” diye cevap verdi. </p>

  <p>“Carlos'un tek değer verdiği insanı öldürdüm. Onun için peşimden gelecektir. Bir şey daha var. Carlos'un kaybedeceği bir şey yok. Kimse onun nasıl biri olduğunu bilmiyor fakat o beni tanıyor. Ancak ne durumda olduğumu bilemez. Çünkü benim yalnız kalmama, birlikte çalıştığım kimselerden uzaklaşmama, çok farklı bir insan olmama yol açtı. Belki bunda çok başarılı olduğunu da sanacak. Tanrı biliyor ya, onun sevgilisini öldürmem delilikti. Çılgın bir adam da paniğe kapılmış biri demektir. Onu avlamak kolaydır.” </p>

  <p>“Seni avlayabilir mi?”</p>

  <p>“Bilemiyorum. Sadece başka seçeneğim yok.”</p>

  <p>Marie'ye telefon edip yalan söyleyeli on dakika olmuştu. Onun sakin bir sesle konuştuğunu ve duruma razı olduğunu duymuştu. Marie söylenenlere inanmamıştı. Fakat Bourne'a güveniyordu. Masadan kalkarak kalemi bıraktı. Ölen kadının özel mektup kâğıdına yazdıklarına baktı. Bitmiş, şaşırmış yaşlı bir adam telefonda bunları tanımadığı haberciye söyleyecekti. Sonra biri gelip, o kâğıdı isteyecek ve ilich Ramirez Sanches'e götürecekti.</p>

  <p>“Kaltağını öldürdüm ve senin de icabına bakacağım. Ormandaki yetmiş bir yolsun. Tam Quan kadar sık ağaçlı bir orman ama orada farkına varamadığın bir yol vardı. Bodrumdaki kasayı bilmiyordun. Tıpkı on bir yıl önce idam edildiğim gün beni bilmediğin gibi. Sadece bir adam bunu biliyordu ve onu öldürdün. Önemi yok. Kasadaki belgeler beni kurtaracak. Kendimi korumadan Kabil olmayı kabul ettiğimi mi sanıyorsun? Washington bana el süremez. Bourne'un öldürüldüğü gün, Kabil'in kendisine çok uzun bir ömür sağlayacak belgeleri alması uygun sanırım. Sen Kabil'i avlamaya kalktın. Geri döneceğim ve kaltağına kavuşacaksın. Delta.”</p>

  <p>Bu çılgınlıktı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Güneş Paris'in kuzeybatısındaki Levallos Perret Kilisesinin kulesini henüz aydınlatırken, yüzünden korkusu okunan yaşlı dilenci sağdaki ilk günah çıkarma hücresine girdi.</p>

  <p>“Angelus Domini... “</p>

  <p>Fısıltı sertti. </p>

  <p>“Getirdin mi?” </p>

  <p>Perdenin arkasındaki rahip kılığındaki adam öfkeden titriyordu.</p>

  <p>“Evet. General şaşkındı. Ağlayarak kâğıdı elime tutuşturup gitmemi söyledi. Kabil'in ona yazdığı notu yakmış ve bir tek kelime bile açıklanırsa bu işi inkâr edeceğini söyledi.” </p>

  <p>Kâğıdı perdenin altından uzattı.</p>

  <p>“Onun özel kâğıdını kullanmış...” </p>

  <p>Katilin sesi titriyordu.</p>

  <p>Perdenin arkasından boğuk bir feryat yükseldi. Dilenci, “Unutmaman için yalvarırım, Carlos,” dedi. “Elçiye zeval yoktur. Haberi dinlemeye yanaşmaz ve bunu sana getirmeyi reddedebilirdim.” </p>

  <p>“Nasıl? Neden?”</p>

  <p>“Lavier. Kabil, onu Pare Monceau'ya kadar izlemiş. Sonra ikisinin peşinden kiliseye gelmiş. Onu Neuilly - sur - Seine'de gördüm. Bunu anlatmıştım.”</p>

  <p>“Biliyorum. Fakat neden? Onu benim aleyhime her türlü şekilde kullanabilirdi. Neden onu öldürdü?”</p>

  <p>“Yazdıklarından belli. Kabil çıldırmış. Ona fazla baskı yapıldı Carlos. Bu olur. Olduğunu gördüm. İki taraf da onun cesedini istiyor. Ortada kaldı ve çıldıracak raddeye geldi. Belki de artık kim olduğunu bile bilmiyor.”</p>

  <p>Fısıltı öfkeliydi. </p>

  <p>“Biliyor. Delta imzasıyla bana bunu bildiğini gösteriyor. İkimiz de onun nereden geldiğini biliyoruz.”</p>

  <p>Dilenci, “Yazdıkları doğruysa senin için hâlâ tehlikeli sayılır,” diye mırıldandı. </p>

  <p>“Haklı. Washington ona dokunamaz. Onu tanımayı istemeyecek fakat kendisine ilişmeyeceklerdir. Elinde başkalarını suçlayan belgeler varsa öldürmeyeceklerdir. Hatta ona bazı haklar bile tanıyabilirler. Aynı şeyin Berlin, Prag, Viyana gibi yerlerde uygulandığını gördüm.”</p>

  <p>“Ormandaki yetmiş bir yol. Tam Quan kadar sık ağaçlı bir orman.” Carlos durdu. </p>

  <p>“Bu kez onu gününde idam edeceğim. Jason Bourne bu Tam Ouan'dan sağ çıkamayacak. Kabil ölecek. Delta yaptığı şey yüzünden temizlenecek. Angelique... Sana söz veriyorum.” </p>

  <p>Katil birden kendisini topladı. </p>

  <p>“Villiers, Bourne'un evden ne zaman ayrıldığını biliyor mu?”</p>

  <p>“Hayır. Adam şok geçiriyor. Pek kendinde değil.”</p>

  <p>“Önemi yok. Amerika'ya giden ilk uçak bir saat önce kalktı. Kabil uçakta olacak. New York’ta onu bulacağım ve bu kez elimden kaçamayacak. Ustura gibi bıçağımla onun yüzünün derisini soyacağım. Amerikalılar yüzü olmayan Kabil'i bulacaklar. Ondan sonra o Bourne'a, o Delta'ya istedikleri adı verebilirler.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Alexander Conklin'in masasındaki mavi çizgili telefon çaldı. Bu telefon Conklin'i doğrudan doğruya bilgisayar odalarına bağlıyordu. ClA’in ileri gelen görevlisi topallayarak birden kapıdan içeriye girdi. Odası boştu neyse. Telefona yaklaştı. Gözleri uykusuzluktan iyice kanlanmıştı. Paris’teki elçiliğe gider gitmez Avrupa'daki bütün ajanlara Bourne'un tehlikeli olduğunu bildirmişti. Tüm havaalanları, istasyon ve sınır kapılarının gözetlenmesini istemişti. Onu bulup öldüreceklerdi.</p>

  <p>Conklin masaya dayanıp telefona cevap verdi. </p>

  <p>“Evet?”</p>

  <p>Bir erkek sesi duydu. </p>

  <p>“Bilgisayar 12. Bir şey bulduk sanırım. Bu bilgi başka bir yerde kayıtlı değil.” </p>

  <p>“Söyle.”</p>

  <p>“Dört saat önce bize verdiğiniz ad Washburn. Bu sabah George A. Washburn adında biri Air France uçağıyla Paris’ten ayrılmış. NATO görevlisi olduğu için dokunulmazlığı varmış. Araştırdık. NATO'da Fransız hükümetiyle görüşmelere girişmiş Washburn adında biri yok.”</p>

  <p>“Öyleyse ona dokunulmazlık sağlayan kim?”</p>

  <p>“Paris'e sorduk. Kolay olmadı. Anlaşılan Conseiller Militare bunu sağlamış. Askeri konseydekiler sessiz sedasız çalışan bir gruptur. Bu arada Washburn, Amerikalı da değil. Elindeki İngiliz pasaportuymuş.”</p>

  <p>Kabil, Washburn adlı bir İngiliz doktorundan söz etmişti. Demek onun kimliğini kullanıyordu. Fakat neden New York'a geliyordu? Hem Delta'nın uçağa binmesini sağlayan Paris’teki çok önemli mevkideki adam kimdi? Delta ona ne anlatmıştı? Conklin, “Uçak ne zaman indi?” diye sordu.</p>

  <p>“Bu sabah on otuz yedide. Yani bir saatten daha fazla süre önce.”</p>

  <p>Conklin yerine oturdu. “Peki. Bu bilginin kayıtlardan silinmesini istiyorum. Verdiğin bütün bilgi silinecek. Anlaşıldı mı?”</p>

  <p>“Evet efendim. Anlaşıldı ve silindi.”</p>

  <p>Conklin telefonu kapatarak, New York, diye düşündü. </p>

  <p>“Neden New York? Orada bir şey yok ki artık. Delta bunu biliyor. Treadstone'dan birinin... Benim peşimdeyse Dulles'a inen bir uçağa binebilirdi. New York’ta ne var? Hem Delta neden kasıtla Washburn adını kullandı? Bunun ortaya çıkacağını biliyordu... Demek Treadstone'dan geriye kalanlara güçlü olduğunu göstermek istiyor. Sadece Treadstone'un işlerini değil, daha neleri açıklayabileceğini ima ediyor. Allah kahretsin parası var. Kaybolabilir ortadan. Yok, aklı başında bir adam değil artık. Delta dengeli biri sayılamaz. Sonunda Delta kendi kişiliğinden çıkıp Kabil haline geldi.”</p>

  <p>Conklin bir çekmeyi açarak bir dosya çıkardı. Üstünde T–71 X yazılıydı. Yani Treadstone Yetmiş Bir'in dosyasıydı bu. İçinde göreceği şeyden âdeta korkarak açtı dosyayı.</p>

  <p>İdam tarihi: Tam Quan Bölgesi. 25 Mart... Conklin'in gözleri masasındaki takvime gitti. 24 Mart</p>

  <p>“Aman Tanrım,” diye fısıldayarak telefona uzandı.</p>

  <p>Doktor Morris Panov, Bethesda Deniz Hastanesinin üçüncü katındaki Psikiyatri Bölümüne girince danışmadaki hemşire başını kaldırdı. </p>

  <p>“Sizi telefondan istiyorlar, doktor. Mr. Alexander Conklin.”</p>

  <p>“Ya?” </p>

  <p>Panov şaşırdı. Alex Conklin beş yıl içinde kendisine sık sık gelmişti. Sonunda onun yeni durumuna uyduğu kanısına varmışlardı. Şimdi Conklin'in hastaneye telefon etmesi için önemli bir neden olmalıydı. </p>

  <p>“Nereden konuşabilirim, Annie”?</p>

  <p>Hemşire eliyle işaret etti. </p>

  <p>“Bir numaralı odadan. Orası boş. Mr. Conklin'i oraya bağlatırım.”</p>

  <p>Panov tuhaf bir duyguya kapılarak kapıya doğru yürüdü.</p>

  <p>“Bazı sorularıma hemen cevap vermen gerekiyor, Mo.” Conklin'in sesi endişeliydi.</p>

  <p>“Öyle acele cevap vermekte usta değilim. Alex. Neden bugün öğleden sonra gelip beni görmüyorsun.”</p>

  <p>“Bu benimle ilgili değil. Acil durum. Yardıma ihtiyacım var. Bana da, söz konusu kimseye de yardım edeceksin.”</p>

  <p>“Yapabilirsem... Peki, söyle.”</p>

  <p>“Bir adam çok uzun süre başka bir kişiliğe bürünerek gizlenir ve baskı altında kalırsa, avlamak istediği kimseyi tehdit ederek ortaya çıkarırsa... Anlıyor musun?”</p>

  <p>Panov, “Şimdilik,” dedi. </p>

  <p>“Yem olarak kullanılan bu adama devamlı baskı yapılmış... Peki, çevresi nasılmış?”  “Son derece sert.”</p>

  <p>“Ne kadar süre?”</p>

  <p>“Üç yıl.”</p>

  <p>Psikiyatri uzmanı, “Aman Tanrım!” diye bağırdı. </p>

  <p>“Aralıksız mı?”</p>

  <p>“Öyle. Günde yirmi dört saat, yılda üç yüz altmış beş gün. Üç yıl. Artık kendisine hiç benzemiyor.”</p>

  <p>“Siz Tanrının belâsı budalalar, aklınız ne zaman başınıza gelecek? En berbat kamplardaki tutsaklar bile kendilerini bilirler. Kendileri gibi ve kimlikleri belli diğer tutsaklarla konuşurlar...” Birden durdu. Conklin'in imasını anlamıştı. </p>

  <p>“Sorun bu değil mi?”</p>

  <p>ClA'in değerli adamlarından Conklin, “Emin değilim,” diye cevap verdi. </p>

  <p>“Anlaşılmaz, kafa karıştıran bir durum. Sormak istediğim şu: Kimliğini değiştiren bir adam bu koşullar altında üç yıl geçirince, kendisini yem olarak ortaya atılan kişi sanabilir mi? Yani kendisi için hazırlanmış olan dosyadaki yalanları benimser ve düş ürünü olan o kimse olduğuna inanır mı?”</p>

  <p>“Bunun cevabı açık. Sormana şaştım. Tabii inanabilir. Hiç bitmeyen bir temsildeki oyuncu gibi, her gün, her gece aynı rolü yapıyor.” Doktor durdu ve daha ihtiyatla konuştu. </p>

  <p>“Ama aslında sorun bu da değil sanırım.”</p>

  <p>Conklin, “Öyle,” diye mırıldandı. </p>

  <p>“Biraz daha ileri gideceğim. Yani adamın kişiliğine geleceğim. Yani o hem yem...”</p>

  <p>Panov sert sesle itiraz etti. </p>

  <p>“Bir dakika. Orada dur. Ben hiç görmediğim birine teşhis koyamam. Hayır, bu sorumluluğu üstüme alamam. Bana çoğul kişiliğe neden olan şizofreniden söz etmek istiyorsun, Alex. Yani o adamın hem kendisi, hem yem, hem de av olduğunu söylemeye çalışıyorsun. Onu iyice muayene etmedikçe bir teşhis koyamam. Olamaz!”</p>

  <p>“Teşhis koymanı istemiyorum. Sadece bunun mümkün olup olmadığını soruyorum. Tanrı aşkına, Mo. Korkunç bilgisi olan silahlı bir adam ortalıkta dolaşıyor ve üç yıldır birlikte çalıştığı fakat tanımadığını iddia ettiği kimseleri öldürüyor. Belirli bir günde, belirli bir yerde olduğunu inkâr ediyor. Oysa parmak izleri orada olduğunu kanıtlıyor. Gözlerinin önünde yüzler belirdiğini fakat bunları tanımadığını, isimler duyduğunu ama onları bilemediğini söylüyor. Bilmek istediğim bu. Sürekli gerilim ve baskı yüzünden bu hale gelebilir mi? üç ayrı kişiliğe sahip olabilir mi?”</p>

  <p>Panov bir an soluğunu tuttu. Sonra, “Olabilir,” diye mırıldandı. </p>

  <p>“Eğer söylediklerin doğru ve kesinse olabilir. Fakat başka olasılıklar da var.”  </p>

  <p>“Daha kesin konuşmalısın.”</p>

  <p>“Peki. Dosyada o adamın kişiliğini aldığı kimsenin ölüm tarihi var. Kendisi bunu anımsayabilir mi?”</p>

  <p>“Yem olarak anımsayamaz. Ancak av da aynı tarihi biliyorsa ya da öğrenmişse o zaman diğer kişiliklerinden biri bunu anımsayacaktır.”</p>

  <p>“Yem'in yaratıldığı bir yer var. Eğer bu adam o yerin civarındaysa ve o ölüm tarihi de yakınsa, kendisi oraya gitme arzusunu duyar mı? Bunu anımsar ve oraya gitmesinin önemli olduğunu düşünebilir mi?”</p>

  <p>“Yem orada yaratılmışsa ve orasının ölüm tarihiyle ilgisi varsa bunu yapabilir. Yalnız bu o anda hangi kişiliğe büründüğüne bağlı.”</p>

  <p>“Ya o avlanacak adam kişiliğine bürünmüşse?” </p>

  <p>“O zaman bilinçaltındaki şiddetli istek yüzünden o yere gidecektir. Çünkü yemi öldürmek isteyecektir. Görebildiği herkesi öldürecektir ama asıl amacı yem olacaktır. Yani kendisi.”</p>

  <p>Alexander Conklin telefonu kapattı. Kafası karmakarışık olduğu için gözlerini yumarak kendisini toplamaya çalıştı. Paris’teki mezarlıkta yanıldım. Bir adamı hatalı nedenler yüzünden öldürmeye kalktım. Karşımda bir deli vardı. Şimdi çektiğin acılar, büyük kayıplar ve hiç sona ermeyen şiddet yüzünden bu hale geldiğini anlıyorum. Hiçbir şeyin anlamı yok aslında.</p>

  <p>Bir Carlos'u bugün tuzağa düşürüp öldürürsek, yarın yerine başkası çıkacak. Neden bunu yaptın... David? David. Sonunda adını söyleyebiliyorum. Bir zamanlar dosttuk... Delta. Karını ve çocuklarını tanıyordum. Birlikte kaç kez içki içtik. Asya'nın ücra köşelerinde birlikte yemek yedik. Doğudaki en fevkalâde dışişleri görevlisi sendin. Bunu herkes biliyordu. Yeni politikanın uygulanmasında büyük rol oynayacaktın. Sonra olan oldu. Mekong'da gökten ölüm yağdı. Sen de değiştin, David. Hepimiz kaybettik ama içimizden pek azı insanlığını yitirdi ve sadece biri Delta oldu. Şimdi de ölmen gerekiyor. Hiçbirimiz sağ kalmana razı olamayız.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>General Villiers yaverine, “Lütfen bizi yalnız bırak,” diyerek Montmartre'daki kahvede Marie'nin karşısına oturdu. Yaver başını sallayıp bölmeden üç metre kadar uzaktaki masaya gitti. Ayrılmıştı ama yine de generali korumaya kararlıydı. Bitkin düşmüş yaşlı asker Marie'ye baktı. </p>

  <p>“Neden buraya gelmemde ısrar ettiniz? O Paris’ten uzaklaşmanızı istiyordu. Kendisine söz verdim.”</p>

  <p>Adamın bitkin yüzüne bakarak duygulanan kadın mırıldandı. </p>

  <p>“Özür dilerim sizi rahatsız etmek istemedim. Radyonun verdiği haberi dinledim.”</p>

  <p>Villiers yaverinin ısmarlamış olduğu konyağı aldı. </p>

  <p>“Çılgınlık. Üç saat polislerle kaldım. Korkunç bir yalanı yaşayarak kendi yaptığım şey yüzünden başkasını suçladım.”</p>

  <p>“Tarif inanılmayacak kadar doğruydu. Onu kim görse tanır.”</p>

  <p>“Kendisini böyle tarif etmemi istedi. Tek yolun bu olduğunu, ancak polise gidip onu bulmaları için ısrar edersem Carlos'un inanabileceğini söyledi.”</p>

  <p>Marie, “Hakkı da var,” dedi. </p>

  <p>“Yalnız kendisi Paris, Brüksel ya da Amsterdam'da değil. Bana yalan söyledi. Onun ne zaman yalan, ne zaman doğruyu söylediğini çok iyi bilirim. Telefonda yalan söylüyordu. Başka bir şey daha var. Radyo bir haber verdi. Rambouillle yakınındaki mezarlıkta vurulmuş iki adam bulunmuş. Cesetlerden biri Saint-Gervais'den bir katilmiş. Diğeri bir zamanlar Amerikan ordusunda olan bir haber alma servisi subayıymış. Vietnam'da bir gazeteciyi öldürdüğü için ordudan atılmış. Jason dün gece o mezarlıktaydı. Amerikan Elçiliği Washington'dan gelen adamla orada buluşacağını söylemişti.” .</p>

  <p>“Washington'dan mı?”</p>

  <p>“Evet. Jason Amerikan Gizli Servisinde küçük bir grupla çalışıyordu. Dün gece onu öldürmeye kalktılar. Onu öldürmeleri gerektiğini düşünüyorlar.”</p>

  <p>“Aman Tanrım, neden?”</p>

  <p>“Çünkü Jason'a güvenemiyorlar. Uzun bir süre nerede olduğunu ve ne yaptığını bilmiyorlar. Jason da bunu anlatamıyor, çünkü kim olduğunu bilmiyor. Washington'dakilerin de kimler olduklarını bilmiyor. Ve Washington'dan gelen adam Jason'u öldürmek için başkalarını kiraladı. Konuştuğu adam onu dinlememiş. Kendilerini sattığını, milyonları çaldığını ve adım bile duymadığı kimseleri öldürdüğünü söylemiş. Jason Bourne belleğini yitirmiş bir insan. Sadece kırıntı sayılacak şeyleri anımsıyor. Şimdi örgüt onu görenlerin ateş edip öldürmesi için emir verdi. Nereye giderse gitsin kendisini bekliyorlar.”</p>

  <p>Büyük bir suçluluğa kapılan Villiers bir süre konuşamadı. Sonunda, “Tanrım ben ne yaptım?” diye fısıldadı. </p>

  <p>“Bana başına gelen ve anımsadığı her şeyi yazacağını söyledi. Bu sözler ona kim bilir ne kadar güç geldi. Ama o mektubu bekleyemem, matmazel. Bunu bekleyemeyiz. Bildiğiniz her şeyi hemen öğrenmek istiyorum.”</p>

  <p>“Ne yapabilirsiniz ki?”</p>

  <p>“Amerikan Elçiliğine gideceğim. Elçiye. Haydi, her şeyi anlatın.”</p>

  <p>Arkasına yaslanan Marie St. Jacques'ın gözleri dolmuştu. </p>

  <p>“Bana yaşamının Akdeniz'de İle de Port Noir adındaki bir adada başladığını söyledi.”</p>

  <p><br/></p>

  <p><br/></p>

  <p><br/></p>

  <p><br/></p>

  <p>Dışişleri Bakanı öfkeyle Konsolosluk Operasyonları müdürünün bürosuna daldı. Bu bölüm gizli işlerle ilgiliydi. Adam kendisine şaşkın şaşkın bakan müdürün masasına yaklaştı. Onu gören müdür ayağa fırlayarak, “Sayın bakan,” diyebildi. </p>

  <p>“Geleceğinizi haber vermediler. Çağırsaydınız ben hemen yukarıya çıkardım.”</p>

  <p>Dışişleri Bakanı sarı bir kâğıdı masaya attı. Üstüne alt alta altı isim yazılmıştı:</p>

  <p><b>BOURNE</b></p>

  <p><b>DELTA</b></p>

  <p><b>MEDUSA</b></p>

  <p><b>KABİL</b></p>

  <p><b>CARLOS</b></p>

  <p><b>TREADSTONE</b></p>

  <p>Bakan, “Bu nedir?” diye homurdandı. </p>

  <p>“Allah kahretsin bu nedir?”</p>

  <p>Konsolosluk Operasyonları müdürü masanın üstüne eğildi. </p>

  <p>“Bilemiyorum efendim. Sadece hâlâ gizli sayılan Medusa'yı duydum. Carlos da o katil olmalı. Fakat diğerlerini bilemiyorum.”</p>

  <p>“Öyleyse odama gel ve Paris'le yaptığım telefon konuşmasının bandını dinle. O zaman hepsini öğrenirsin! O bantta inanılmayacak şeyler var. Ottowa ve Paris’te öldürülen adamlar, ClA'den gelen biriyle elçilik birinci kâtibinin gizli anlaşması, çeşitli ülkelere ve gazetelere bakanlığımın haberi ve izni olmadan uydurulan yalanlar. Diplomatik pasaportla Paris’ten bir iktisatçı kadını buraya getiriyoruz. Bu çok gizli. Bu kadını cinayet suçuyla Zürih arıyor. Yasalara karşı gelerek bir suçluyu ülkemize sokup korumaya razı olduk. Çünkü bu kadının söyledikleri doğruysa başımız dertte demektir. Bütün işlerini iptal et. Günü ve gerekirse geceyi burada geçireceksin. Bu işle ilgili bir şeyler öğreneceksin. Kim olduğunu bilmeyen bir adam kafasında gizli servis bilgisayarlarındakinden daha fazla bilgiyle ortalıkta dolaşıyor!”</p>

  <p>Yorgun düşen Konsolosluk Operasyonları müdürü gece yarısı durumu biraz anlar gibi oldu. Kovulmakla tehdit edilen Paris’teki birinci kâtip, Alexander Conklin'in adını vermişti. Fakat ClA'in adamı, Brüksel'den askeri bir jetle Washington'a dönmüş ve öğleden sonra 1.22'de Virginia'ya gitmişti. Ama daha sonra bir telefon numarası bile bırakmadan ortalıktan kaybolmuştu. Müdür, Dışişlerinin yetkisini kullanarak Conklin'in son beş gün içinde yaptıklarının açıklanmasını istemişti. CIA de çaresiz bunları bilgisayarla vermişti. Conklin pek çok kimseyle konuşmuştu o ara. Telefonla konuştuklarından biri de Ordu Haberalma Servisi bilgisayar bankalarının başındaki General İrwin Arthur Crawford'du. Bu general Saygon'da gizli bir harekât olan Medusa'yla ilgiliydi.</p>

  <p>Müdür telefonu açarak generalin Fairfax'daki evini aradı. Kendisini tanıttı ve “Dışişlerine telefon ederek kimliğimi kanıtlamak ister misiniz?” diye sordu.</p>

  <p>“Neden bunu yapacakmışım?”</p>

  <p>“Çünkü Treadstone adlı bir şeyi soracağım.” </p>

  <p>“Sizi ararım.”</p>

  <p>General on sekiz saniye sonra aradı. Böylece Konsolosluk Operasyonları müdürü de iki dakika içinde gereken bilgiyi aldı.</p>

  <p>Sonra, “Sizin Bourne, dün sabah uçakla New York'a geldi,” dedi.</p>

  <p>“Kendisiyle konuştunuz mu?”</p>

  <p>“Conklin beni bugün öğleden sonra birde aradı. Kayda geçmeyen bir konuşma oldu. Bunda ısrar etmişti. Sonra Virginia'dan ayrıldı. Onu bulamazsınız. Bakana da saygılarımı sunarım ama bu işe karışmamasını söyleyin.”</p>

  <p>“Karıştık bile, general. Diplomatik pasaportla Kanadalı kadını buraya getiriyoruz.”</p>

  <p><br/></p>

  <p>“Tanrı aşkına neden?” </p>

  <p>“Çünkü kadın bizi mecbur etti.”</p>

  <p>“Öyleyse kadını bir yere kapatın. Bu işte sorumluluğu kabul ediyorum. Karşımızda bir deli var. Onda çoğul kişiliğe neden olan şizofreni olduğu anlaşıldı. Kendisi her an pek çok masum kimseyi öldürebilir. Bunun nedenini de bilemez.”</p>

  <p>“Nereden biliyorsunuz?”</p>

  <p>“Çünkü geçen hafta New York’ta Elliot Stevens, Abbot, Webb ve adını bilmediğiniz iki kişiyi öldürdü. Elimizde delil var. Parmak izleri. FBI da bunu doğruladı.”</p>

  <p>“Geçen hafta ha? Hem adamınız parmak izi bıraktı demek? Bu olamaz.”</p>

  <p>“Neden?”</p>

  <p>“Hem şu çoğul kişiliğe neden olan şizofreniyi de nereden çıkardınız?”</p>

  <p>“Conklin en iyi psikiyatri uzmanlarından biriyle konuşup Bourne'un durumunu anlatmış. Doktor da Conklin'in kuşkularının doğru olduğunu söylemiş.”</p>

  <p>Konsolosluk Operasyonları müdürü, “Demek doktor doğrulamış,” dedi. </p>

  <p>“Conklin'in sözlerine dayanarak mı yapmış bunu?”</p>

  <p>“Bunun başka açıklaması yok. Onu bize bırakın. Bu bizim sorunumuz.”</p>

  <p>“General sen budalanın birisin. Bilgisayar bankalarından ya da çok daha ilkel silahlardan ayrılmasaydın iyi ederdin.”</p>

  <p>“Böyle konuşamazsınız. Beni sinirlendirmeyin. Buna gelemem.”</p>

  <p>“İster gel, ister gelme. Eğer sandığım şeyleri yapmışsan, günlerin sadece sinirlenmekle geçecek.”</p>

  <p>Crawford, “Bunu açıklayın,” diye söylendi. </p>

  <p>“Karşında ne bir deli var, ne de çoğul kişiliği olan şizofrenik biri. Siz belleğini yitirmiş biriyle uğraşıyorsunuz. Adam altı aydan beri kim olduğunu, nereden geldiğini anlamaya çalışıyor. Elimizde bir telefon konuşmasının bandı var. Bundan anladığımıza göre adam sana... Conklin'e durumu anlatmaya çalışmış. Fakat Conklin dinlememiş. Hiçbiriniz dinlemezdiniz zaten... Bir ajanı başka kişilikle üç yıl çalıştırın... Dile kolay üç yıl... Carlos'u yakalamasını isteyin ve bağlantı kesilince de hemen en kötü şeyi düşünün.”</p>

  <p>“Amnezi mi? Hayır, yanılıyorsunuz. Conklin'le konuştum. O dinlemiş. Fakat siz anlayamıyorsunuz. İkimiz de...”</p>

  <p>Konsolosluk Operasyonları müdürü haykırdı. </p>

  <p>“Onun adını duymak istemiyorum!”</p>

  <p>General durakladı. </p>

  <p>“İkimiz de Bourne'u yallar önce tanıdık. Tanıdığım en garip adamdı. Aklı başında birinin kabul etmeyeceği tehlikelere atılıyordu. İçi nefret doluydu.”</p>

  <p>“Bu yüzden on yıl sonra bir psikiyatri koğuşuna aday oldu ha?”</p>

  <p>Crawford, “Yedi yıl,” diye düzeltti. </p>

  <p>“Onun Treadstone'a seçilmesine engel olmaya çalıştım. Ama Keşiş onun gibisi olmadığını söyledi. Ustalığı konusunda bir şey diyemezdim. Fakat bir manyaktı ve nedenini de biliyorum. Doğru düşündüğüm kanıtlandı. Buna dayanıyorum...”</p>

  <p>“Bir yere dayandığın yok, general. Poponun üstüne düşeceksin. Çünkü Keşiş haklıydı. Adamınız belleğini yitirmiş ya da yitirmemiş olarak en yetenekli elemanınızdı. O, Carlos'u getiriyor. Katili sokak kapınıza teslim edecek. Ama siz önce Bourne'u öldürürseniz iş değişir tabii. Şimdi Conklin'e erişebilecek misin?”</p>

  <p>“Demek o gizlendi. Kendi önlemlerini aldı. Paraları birbirini tanımayan üçüncü, dördüncü eller aracılığıyla yollattı. Şimdi Conklin'in tanımadığı kimselerin elinde Bourne'un resmi var. Bana idam mangalarından da söz etme. Sizinki yerine yerleşti bile ama siz asıl hedefin nerede olduğunu bilmiyorsunuz. Ancak idama mahkûm olan adam ortaya çıkar çıkmaz yarım düzine tüfek ateşe hazır olacak.”</p>

  <p>Crawford, “Buna cevap vermemi bekleyemezsiniz,” diye konuştu.</p>

  <p>“Buna gerek yok. Burası Konsolosluk Operasyonları.  Bu senin sorunun. Bunun bize bulaşmasına izin vermeyeceğim. Bakana da bunu önereceğim. Dışişleri Bakanlığı sizi tanımıyor.  Bu konuşmayı da yapılmamış varsay.”</p>

  <p>“Anlıyorum.”</p>

  <p>Generalin sesindeki umutsuzluğu sezen adam, “üzgünüm,” dedi. </p>

  <p>“İşler bazen böyle tatsız şekilde ortaya çıkıyor.”</p>

  <p>“Evet. Bunu Medusa'da öğrendik. Kadını ne yapacaksınız?”</p>

  <p>“Daha size ne yapacağımızı bile bilmiyorum.” </p>

  <p>“O kolay. Yapacağınız bir şey yok. Kadının adının Zürih işinde temize çıkmasını sağlayabiliriz. Ona bol para vermeyi de öneririz. Yalnız emin misin?”</p>

  <p>“Neden?”</p>

  <p>“Bourne'un gerçekten belleğini yitirdiğinden?”</p>

  <p>“O bandı belki yirmi kez dinledim. Kadının sesini duydum. Ömrümde hiçbir şeyden bu kadar emin olmadım. Ha, kadın da birkaç saat önce geldi zaten. Pierre Otelinde kalıyor. Muhafızlar onu koruyor. Ne yapacağımıza karar verdikten sonra sabah onu Washington'a getireceğiz.”</p>

  <p>“Bir dakika!” Generalin sesi yükseldi. </p>

  <p>“Yarın olmaz! Kadını görmem için izin alabilir misiniz?”</p>

  <p>“Mezarını daha derin kazma, general. Kadın ne kadar az isim bilirse o denli iyi. Zaten birinci kâtiple Conklin'i biliyor. Sen dürüst bir insansın. Ben de öyle. Biz profesyoneliz.”</p>

  <p>“Anlamıyorsunuz! Elimizdeki fotoğraflar işe yaramayabilir. Bunlar üç yıllık. Bourne çok değişmiş. Bu yüzden Conklin ortaya çıktı. Onu tek gören Conklin. Ama geceymiş ve yağmur yağıyormuş. Tek umudumuz o kadın. Kadın onu herkesten önce tanıyabilir.”</p>

  <p>“Anlayamadım.”</p>

  <p>“Bourne'un pek çok yeteneği arasında tipini değiştirmek de vardı. Ona Medusa'da Bukalemun adını takmışlardı.” </p>

  <p>“O sizin Kabil, general.”</p>

  <p>“O bizim Delta. Onun gibi bir adam daha yoktu. İşte onun için kadın yardım edebilir. Böylece belki de Bourne'un hayatını kurtarabiliriz! Kadın yanımda olursa birlikte onu bulur ve çıradan çıkarırız.”</p>

  <p>“Nereden? Adamın gideceği yeri bildiğini mi söylüyorsun?” </p>

  <p>“Evet. Çünkü başka yere gitmez.”</p>

  <p>Konsolosluk Operasyonları müdürü şaşırdı. </p>

  <p>“Ya zaman? Onun ne zaman orada olacağını biliyor musun?” </p>

  <p>“Evet. Bugün. Onun idam tarihi bu.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Taksi Doğu Yetmiş Birinci Sokağa saptığı sırada, Bourne arkada köşeye büzülmüş oturuyor, yüzüne doğru indirdiği şapkayla güneş gözlüğünün arkasından dışarıya bakıyordu. İki tarafı ağaçlıklı yolda daha önce yürüdüğünü anımsıyordu. Birden gözlerinin önünde bir merdiven belirdi. Kahverengi tuğla bir binaya ait olan merdivenin basamaklarında kabarık siyah çaprazlar vardı. Bu sayede buradan inen biri karlı havalarda kayıp düşmezdi. Ayrıca merdivenden çıkan kimsenin ağırlığı da hemen basamakların içine yerleştirilmiş elektronik aygıtları çalıştırırdı. O evin pencerelerine kurşun geçirmeyen, kalın camlar takılmıştı. Alt katta bahçeye kapısı açılan oda bir kütüphane olacaktı. Bourne o evi biliyor ve buna yaklaştığını hissediyordu. Neredeyse onu görecekti. Şimdi Pars Monceau'yu neden tanır gibi olduğunu da anlıyordu. Paris'in o semti tıpkı buraya benziyordu. İşte ev oradaydı! Güneş üstünde madeni süsleri olan kalın kapıya vurmuştu. Kurşunlu camların rengi mavimsiydi. Buraya daha önce gelmişti ve bilemediği nedenler yüzünden gözlerinin yaşardığını, boğazına bir şeyin takıldığını hissetti. Burası bir ev değildi. Doğu Yakasındaki bu kibar binada insan rahat huzur, bulamazdı. Ama orada bir şey vardı. Geri geldiğini hissediyordu. Başlangıca dönmüştü. O anda kapıyı, yumruklayarak, “Beni içeri alın!” diye haykırmak istedi. </p>

  <p>“Ben geldim! Beni içeri almalısınız! Bunu anlamıyor musunuz?” </p>

  <p>Alnından akan terler gözlerine kaçıyordu. Şakaklarına giren ağrıdan, kafasına dolan seslerden kurtulmak için Carlos’a, gizli belgeleri almak için buraya geleceğini yazmıştı. Bu sayede korunacağını belirtmişti. Şimdi ne demek istediğini daha iyi anlıyordu. Kimliği o evdeydi. Kim olduğunu anlayacaktı. Carlos arkasından gelse de, gelmese de, bunu anlamak zorundaydı.</p>

  <p>Birden başını kaldırınca dikiz aynasından kendisine bakan uzun saçlı şoförü gördü. Sert bir sesle, “Migrenim tuttu,” dedi. </p>

  <p>“Bu bloğun etrafında bir tur at. Randevuya erken gelmiştim. Sana nerede ineceğimi söylerim.”</p>

  <p>“Cüzdan senin, ahbap.”</p>

  <p>Kahverengi tuğla ev geride kalmıştı. Bourne dönerek arka camdan eve baktı. Neyse duyduğu heyecan hafiflemişti ve kafasındaki sesler de kayboluyordu. Sadece o acı kalmıştı. Bilmediği şeyi anlama isteği yüzünden bir an kontrolünü yitirmişti. Bir daha bunun olmasına izin vermeyecekti. Tuzağa düşmemesi gerekiyordu. O evi tekrar görmeli, incelemeliydi. Bütün gün çalışıp gece uygulayacağı planı, daha kusursuz hale getirebilirdi. Sonra içindeki bukalemun harekete, geçecekti.</p>

  <p>On altı dakika sonra incelemek istediği şeyin artık önemi kalmadığını anladı. Birden her şey başkalaşmış, değişmişti. Kahverengi tuğla evin önünde, bir nakliyat kamyonu park etmişti.</p>

  <p>Tulumlu adamlar durmuş, sigara ve kahve içiyorlar, işe başlama anını geciktirmeye çalışıyorlardı. Ağır kapı açılmıştı ve yeşil ceketinin sol cebinin üstünde bir nakliyat şirketinin amblemi olan bir adam elinde yazı tahtasına takılı kâğıtlarla antrede duruyordu. Treadstone'u dağıtıyorlardı! Birkaç saat içinde burası boşalacak, geriye sadece bir kabuk kalacaktı! Bu olamazdı! Durmaları gerekirdi!</p>

  <p>Baş ağrısı geçen Bourne öne doğru eğilerek şoföre para uzattı, Washington'u arayıp Conklin'e erişmeliydi. Daha sonra, her satranç taşı yerli yerine konduğu zaman değil, hemen şimdi onu bulmalıydı! Conklin onlara durmalarını söylemeliydi! Onun plânı karanlığa bağlıydı. Gece bir katili karanlık bir eve çekmek kolaydı. Bu gece olmalıydı! Şimdi değil. Taksiden indi.</p>

  <p>Şoför açık pencereden seslendi. “Hey! “ Jason eğildi. </p>

  <p>“Ne var?” “Sadece teşekkür edecektim. Çok para...”</p>

  <p>Omzunun üstünden hızla bir şey geçti. Hafif öksürüğü andıran bir ses duydu. Bourne şoföre bakakaldı. Adamın sol kulağının üstünden kanlar fışkırıyordu. O sokakta bir pencereden kendisine atılan kurşun şoförü öldürmüştü.</p>

  <p>Bourne yere çömelip sola, köşeye doğru koştu. Arka arkaya iki kurşun daha atıldı. Birincisi taksinin yanına gömüldü.</p>

  <p>Diğeri yere çarpıp sekti. İnanılacak gibi değildi. Daha oyun başlamadan kendisini işaretlemişlerdi. Carlos gelmiş ve yeri almıştı. O ya da bir adamı bütün sokağı gözetleyebileceği bir dama veya üst katta bir odaya çıkmıştı. Ama bir katilin rasgele adam vurması saçmaydı. Polis gelir, sokak kapatılır ve tuzak ortadan kalkardı. Oysa Carlos deli değildi. Bunun anlamı yoktu. Kendisinin düşünecek vakti de yoktu. O tuzaktan kurtulmalı, telefona erişmeliydi. Carlos orada, Treadstone'un kapısındaydı! Onu buraya getirmişti.</p>

  <p>Ayağa kalkıp kaldırımdaki insanların arasından geçerek koştu. Köşeye gelince sağa döndü. Altı metre ötede bir telefon kulübesi gördü fakat orasını da gözetliyorlardı belki. Karşıda bir mezeci vardı. Arabaların arasından hızla geçti. Telefona cevap veren adam aşağı gören bir sesle koştu.</p>

  <p>“CIA gerçekleri ortaya çıkarmakla görevli bir örgüttür. Sizin anlattığınız tür şeylere işimizde ender rastlanır. Bunları yanlış bilgi edinmiş yazarlar ve filmciler böyle abartırlar.”</p>

  <p>Jason, “Allah kahretsin, beni dinle,” diye söylendi. </p>

  <p>“Bana Conklin'in nerede olduğunu söyle. Çok acil bir durum var!”</p>

  <p>“Bürosu size söylemiş efendim. Mr. Conklin dün öğleden sonra ayrıldı ve hafta sonunda geri dönecek. Mr. Conklin'i tanıdığınıza göre çalışma sırasında yaralandığını da anımsayacaksınız. Kendisi bu yüzden sık sık fizik tedavisine gider.”</p>

  <p>“Lütfen susar mısın? Onu iki gece önce Paris dışında gördüm. Benimle buluşmak için Washington'dan geldi.”'</p>

  <p>ClA'in adamı, “Kayıtlara baktırdık,” diye cevap verdi. </p>

  <p>“Mr. Conklin bir yıldan beri ülkeden ayrılmamış.”</p>

  <p>“Öyleyse kayıt gizlenmiş! Oradaydı.” Bourne umutsuzluğa kapılmıştı.</p>

  <p>“Şifre soruyorsun. Bunları bilmiyorum. Fakat Conklin'in yanında çalışan biri bu kelimeleri tanıyacaktır. Medusa, Delta, Kabil, Treadstone. Birinin tanıması gerek!” “Kimse bunları bilmiyor. Size söyledim.”</p>

  <p>“Telefonu kapatma!” Başka bir yol vardı. Bunu denemek istemiyordu fakat çaresiz kalmıştı. </p>

  <p>“Beş ya da altı dakika önce Yetmiş Birinci Sokakta bir taksiden indim. Biri beni gördü ve avlamaya kalktı.”</p>

  <p>“Avlamaya mı? Kalktı?” </p>

  <p>“Evet. Şoför bir şey söyleyince dinlemek için eğildim. Bu hareket hayatımı kurtarmamı sağladı. Fakat şoför kafasına saplanan kurşun yüzünden öldü. Bu doğru ve olayı soruşturmanızın kolay olduğunu da biliyorum. Şimdiye dek olay yerine en az altı polis arabası gelmiştir sanırım. Araştırın.”</p>

  <p>Washington'da kısa bir sessizlik oldu. Mr. Conklin adını kullandığınızdan bu olayla ilgileneceğim. Size nasıl erişebilirim?”</p>

  <p>“Ben buradayım. Bu telefonun ücretini uluslararası bir kredi kartıyla ödüyorum. Kartta Chamford adı var.” </p>

  <p>“Chamford mu? Fakat siz adınızın...” </p>

  <p>“Tekrar arayacağım.”</p>

  <p>Beklemek Bourne'a çok uzun geldi. Sonra telefona sarıldı. Bir dakika içinde ClA'deki adamın sesini duydu. Bu kez öfkeliydi. </p>

  <p>“Bu konuşma sona erdi, Mr. Bourne, Chamford ya da her kimseniz! New York polisiyle temas ettik. Yetmiş Birinci Sokakta öyle bir olay olmamış. Haklısınız. Soruşturmamız kolaydır. Bizi böyle boş şeylerle oyalamak yasalara göre suçtur ve cezalarda ağırdır. İyi günler.” </p>

  <p>Bourne telefona bakakaldı. Washington'daki adamlar altı ay onu aramış, anlayamadıkları sessizlik yüzünden onu öldürmeye kalkmışlardı. Şimdi onlara başvurmuş ve kendisini saymışlardı. Hâlâ da dinlemiyorlardı! Yalnız telefondaki adam kendisini dinlemiş ve daha sonra da birkaç dakika önceki cinayeti inkâr etmişti. Bu olamazdı... Bu çılgınlıktı... Fakat olmuştu. Bourne ağır ağır dükkândan çıkarken gözleriyle kaldırımdaki insanları araştırıyordu. Dışarıda paltosunu çıkarıp koluna aldı. Güneş gözlüğünün yerine bağa çerçevelisini taktı. Bunlar küçük değişikliklerdi. Ama gideceği yerde tanınacak kadar uzun süre kalmayacaktı. Yetmiş Birinci Sokağa doğru yürüdü.</p>

  <p>Köşeye gelince trafik ışığının değişmesini bekleyen bir grup yayanın arasına karıştı. Başını sola çevirip baktı. Trafik düzgündü ve taksi gitmişti. Arabayı çabucak oradan alıp götürmüşlerdi. Bu usta bir katilin dakik çalışmasını gösteriyordu.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Marie St. Jacques, Pierre Otelinde General İrvvin Arthur Crawford'un karşısında otururken çok öfkeliydi. </p>

  <p>“Dinlemediniz!” diye suçladı, “Hiçbiriniz dinlemediniz. Ona ne yaptığınızın farkında mısınız?”</p>

  <p>“Hem de nasıl!” Adam bu sözlerle özür diliyordu. </p>

  <p>“Size sadece anlattıklarımı tekrarlayabilirim. Kimi dinleyeceğimizi şaşırmıştık. Görünüşle gerçek arasındaki farkı anlayamadık. Buraya onu kurtarabilmek için geldim. Birlikte onu kurtarabiliriz.” </p>

  <p>“Tanrım, midemi bulandırıyorsunuz!” Marie susup başını salladı ve daha yumuşak sesle devam etti. </p>

  <p>“Her istediğinizi yapacağımı biliyorsunuz. Conklin'e erişebilir misiniz?”</p>

  <p>“Bundan eminim. Gidip o evin merdiveninde duracağım. Sonunda bana erişmekten başka çaresi kalmayacak. Fakat düşünmemiz gereken o değil.”</p>

  <p>“Carlos mu?” Belki başkaları.”</p>

  <p>“Ne demek istiyorsunuz?”</p>

  <p>“Bunu yolda anlatırım. Tek düşüncemiz Delta'ya erişmek.” </p>

  <p>“Jason'a mı?”</p>

  <p>“Evet. Jason Bourne dediğiniz adama erişmeliyiz.”</p>

  <p>Marie, “İşin başından beri o içinizden biriydi,” diye mırıldandı. </p>

  <p>“Temizlemesi gereken bir hesap ya da bağışlanmak için yapması gereken bir iş yoktu.”</p>

  <p>“Hayır. Zamanı gelince size her şeyi anlatacağız. Fakat şimdi zamanı değil. Evin karşı tarafında işaretsiz resmi bir arabada olmanız için önlem aldım. Size dürbün vereceğiz. Onu herkesten iyi tanıyorsunuz. Belki onu görürsünüz. Görmeniz için Tanrıya dua edeceğim”</p>

  <p>Marie hemen gidip dolaptan paltosunu aldı. </p>

  <p>“Bir gece bana bukalemun olduğunu söylemişti...”</p>

  <p>Crawford, “Anımsadı demek...” diye onun sözünü kesti. </p>

  <p>“Neyi?”</p>

  <p>“Hiç. Kendisi güç koşullar altında türlü yere gözükmeden girip çıkmayı başarırdı. Gidelim mi?”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>İlgisiz bir santral memuru, “Genel Hizmetler İşletmesi,” dedi.</p>

  <p>“Mr. J. Petroçelli lütfen,” Alexander Conklin'in sesinde gerilim vardı. Elinde telefonla pencerenin yanında dururken alnından akan terleri siliyordu. </p>

  <p>“Lütfen çabuk.”</p>

  <p>Bir zil çaldı. </p>

  <p>“Fatura Düzeltme Şubesi.”</p>

  <p>CIA ajanı, “Siz neler yapıyorsunuz?” diye patladı.</p>

  <p>“Şu anda bir delinin budalaca sorusunu dinliyorum.”</p>

  <p>“Öyleyse dinlemeye devam et. Adım Conklin. CIA. Dört Sıfır. Bunun ne demek olduğunu biliyor musun?”</p>

  <p>“On yıldır sizin söylediklerinizin hiçbirini anlamadım.”</p>

  <p>“Bunu iyice anlamalısın. Bir saate yakın süre uğraştım New York’taki bir nakliyat şirketinin adamını ancak bulabildim. Adam Yetmiş Birinci Sokak 139 numaralı kahverengi tuğla evdeki bütün eşyayı taşımak için senin bir fiş imzaladığını söyledi.”</p>

  <p>“Evet, onu anımsadım. Ne olacak yani?”</p>

  <p>“Sana o emri kim verdi? Orası bizim bölgemiz. Biz eşyalarımızı geçen hafta aldırttık. Fakat biz başka bir şey yapılmasını... Tekrarlıyorum... Yapılmasını istemedik.”</p>

  <p>Bürokrat, “Dur hele.” dedi. </p>

  <p>“Ben o faturayı gördüm. Yani onu imzalamadan önce okudum. Merak etmeme neden oldun. O emir ClA’den geldi ve üstüne her şeyden önce bununla ilgilenmemizi bildiren bir not takılıydı.”</p>

  <p>“Ama kimden?”</p>

  <p>“Bir dakika beklersen söylerim. Dosyamdaki kopyaya bakayım. İşte burada. Artık kendi örgütündeki İşletme Bölümüyle tartışırsın.”</p>

  <p>“Onlar ne yaptıklarını bilmiyorlardı. O emri iptal et Nakliyat şirketini ara ve adamlarını çekmesini söyle. Hemen şimdi!”</p>

  <p>“Bugün saat üçten önce masama böyle bir emir gelirse dediğini yaparım.”</p>

  <p>“O evdeki her şeyi ödünç almıştık... Bu bir CIA operasyonu değil.”</p>

  <p>“Öyleyse neden beni arıyorsun? Bu işle ne ilgin var?”</p>

  <p>“Açıklayacak vaktim yok. O adamları evden çıkar. New York'u ara ve onları çıkar! Bu emir Dört - Sıfır.”</p>

  <p>“Yüz dört sıfır da olsa hava alırsın. Dinle Conklin, bana gerekeni verirsen istediğinin yapılacağını biliyorsun. Bu iş yasalara uygun olmalı.”</p>

  <p>“Örgütü işe karıştırmam.”</p>

  <p>“Beni de karıştıramazsın!”</p>

  <p>“O adamların gitmesi gerekiyor! Sana söylüyorum...” Conklin karşıda kalan evin kapısına bakarken birden donup kaldı. Crawford'un orada ne işi vardı? Çıldırmış olacaktı. Orada sabit bir hedef gibi duruyordu. İşi altüst edecekti!”</p>

  <p>Conklin yandaki pencerenin önünde duran tıknaz adama bir göz attı. Elinde dürbünlü bir tüfek tutuyordu. Adamın adını bilmiyor ve öğrenmek de istemiyordu. Yeterince derdi vardı zaten “Kapının önünde duran siyah paltolu erkeği görüyor musun?” diye sordu.</p>

  <p>“Görüyorum. Aradığımız o değil. Çok yaşlı.” </p>

  <p>“Oraya git ve o adama yolun karşısında bir sakatın kendisini görmek istediğini söyle.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne üçüncü Bulvardaki eskiciden çıktı. Pis vitrinin önünde durarak kendi görüntüsüne baktı ve her şeyin yolunda olduğu kanısına vardı. Siyah örgü başlık alnının ortasına kadar iniyordu. Yamalı, buruşuk asker ceketi iki numara büyüktü. Kırmızı kareli pazen gömlek, bol haki pantolon ve altı lastik kaba ayakkabılar da cekete uymuştu. Bu kılığa göre bir yürüyüş bulması yeterliydi. Kafası pek çalışmayan, güçlü kuvvetli biri rolüne girecekti. Ağır iş sayesinde yaşamını kazanan ve geceleri de bira içen orta yaşlı, bir adam.</p>

  <p>Fakat daha önce telefon etmesi gerekiyordu. Ondan sonra yüzüne durgun bir ifade verecek ve ağır ağır, sallanarak yürüyecekti.</p>

  <p>Bronx'da bir yerdeki santral memuru, “Belkins nakliyat,” dedi.</p>

  <p>Bourne nazik bir sesle konuştu. </p>

  <p>“Adım Johnson. Bir sorunum var. Bana yardım edeceğinizi umarım.”</p>

  <p>“Gayret ederim efendim. Nedir?”</p>

  <p>“Yetmiş Birinci Sokakta bir dostumun evine gidiyorum. Kendisi geçenlerde öldü. Üzgünüm ama ona ödünç verdiğim bir şeyi alacaktım. Çok müşkül bir durumdayım. Adamlarınızın eşyamı alıp gideceklerini sanıyorum. Orada konuşabileceğim kimse var mı?”</p>

  <p>“Evet. Servis şefimiz Murray var. Murray Schumach. Sizi bağlayayım.”</p>

  <p>Biri, “Schumach,” dedi.</p>

  <p>Bourne kendisini utandıran hikâyeyi tekrarladı. Sonra ilâve etti. </p>

  <p>“Avukatımdan "bir mektup alabilirim fakat o şeyin hemen hiç değeri yok... “</p>

  <p>“Almak istediğiniz nedir?”</p>

  <p>“Kamışlı bir olta. Pahalı türden değil. Eski tip. Yani her beş dakikada bir makaradaki misina düğümlenmiyor.”</p>

  <p>“Tamam, ne demek istediğinizi anladım. Ben de balık avlarım. Artık oltaları eskisi gibi yapmıyorlar doğrusu. Neyse bu önemli sayılmaz... Sadece bir olta. Gidip orada Dugan'ı görün. Kendisine oltayı alabileceğinizi söylediğimi anlatın. Yalnız bunun için bir kâğıt imzalayacaksınız. Eğer itiraz ederse dışarıya çıkıp beni aramasını da söyleyin. O evdeki telefonları kestiler.” </p>

  <p>“Teşekkürler, Mr. Schumach.”</p>

  <p>Bourne telefonu kapatarak Yetmişinci Sokakla Lexington Bulvarının kesiştiği köşeye gitti. Üç blok ötede aradığı gibi bir dükkân buldu. Sekiz dakika sonra dört kahverengi battaniye ve madeni tokaları olan altı tane geniş brandayla dükkândan çıktı.</p>

  <p>Cebinde de iki aydınlatma fişeği vardı.</p>

  <p>Aldıklarını omzuna vurup Yetmiş Birinci Sokağa doğru gitti. Bukalemun anımsayamadığı Tam Quan kadar sık ağaçlı bir ormana gidiyordu.</p>

  <p>Tam 10.48'de Treadstone'un bulunduğu bloğa geldi. Başlangıca dönüyor ve artık kendisine bir şey yapılmasından korkuyordu. Ama vücudu buna hazırdı. Dizleri, ayakları, elleri ve dirsekleri birer silâhtı artık. Gözleri her şeyi anında fark edip durumu bu silahlara bildirecekti. Doğduğu yere girmek üzereydi ve orada bulacağı... Anımsayacağı şeylerden korkuyordu.</p>

  <p>Trafik hafiflemişti ve insanlar artık acele etmiyor, ağır ağır dolaşıyorlardı. Sırtına vurduğu battaniyeleri yoklayan bezgin, kafası pek çalışmayan hamal ağır ağır beton basamaklara yaklaştı. Orada biri zenci, öbürü beyaz iki adamın bir harpı kapıdan çıkardıklarını görerek seslendi. </p>

  <p>“Hey! Doogan nerede?”.</p>

  <p>Beyaz adam başını çevirdi. </p>

  <p>“Nerede olacak? İskemlesine oturmuş keyfine bakıyordun”</p>

  <p>Zenci de ilâve etti. </p>

  <p>“Elindeki tahtaya takılı kâğıtlardan daha ağır bir şey kaldırmaya niyeti yok onun.”</p>

  <p>Jason, “Beni Schumach gönderdi,” diye açıkladı. “Burada birine daha ihtiyaç olduğunu düşündü. Bu battaniyeleri de yolladı.”</p>

  <p>“Öyleyse yukarıya çık. Dugan'ı gör.”</p>

  <p>Bourne merdiveni çıkıp içeriye girince önünde uzanan koridoru ve dibindeki kapıyı gördü. Sağda bir merdiven vardı. O merdivenden belki bin kez inip çıkmıştı. O koridordan da binlerce kez geçmişti. Geri dönmüştü ve büyük bir korku benliğini sardı. Karanlık, dar koridorda ilerledi. Karşıdaki bahçeye açılan kapıyı seçebiliyordu. Kabil'in doğduğu odaya gitmekteydi. O odaya. Omzundaki dengi tutarak titremesini durdurmaya çalıştı.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Marie zırhlı arabanın arkasında oturmuş dürbünle bakıyordu. Neyse Conklin bulunmuştu. Fakat generalin söyledikleri doğruysa, bu atılmış sadece küçük bir adım sayılırdı. Çünkü çevrede amirlerinin tanımadığı kiralık, katiller vardı. Hem bu silahlı adamlar da Conklin'i bilmiyorlardı. Marie dürbünü hafifçe çevirdi. Belkins Nakliyat Şirketinin hamallarından biri merdivene yaklaşıyordu. Omzuna denk yaptığı battaniyeleri yüklemişti. O durup iki işçiyle konuştu. Sonra basamakları çıkmaya başladı. Oh Jason neredesin, diye düşündü. Bana gel. Seni bulmamama izin ver seni benden almalarına razı olma... Ne vardı? Adamda bir tuhaflık olduğunu fark etmişti. Yüzünü göremiyordu fakat onun boynu, başın duruşu... Dikkatini çeken neydi? "Bu, daha gün yeni başlamışken bitkin düşmüş, pis, kaba tipli bir erkekti. Dürbünü gözlerinden çekti. Artık ortada olmayan, şeyleri görmeye çalışıyordu. </p>

  <p>Conklin hâlâ ısrar ediyordu! </p>

  <p>“O kadın yalan söylüyor! Başka ne yapabilir ki? Delta'nın sevgilisi. Onu kurtarmak için her şeyi göze alabilir.”</p>

  <p>“Yanılıyorsun ve bunu da biliyorsun, Delta'nın burada olması senin yanıldığını kanıtlar. Sana inanmakla hata ettiğimi kanıtlar.” </p>

  <p>Conklin titreyen eliyle bastonunu tuttu. </p>

  <p>“Belki... Belki...” Sözünü tamamlayamayarak çaresizlikle arkadaşına baktı.</p>

  <p>General, “Yorgunsun, Alex,” diye mırıldandı. </p>

  <p>“Birkaç gündür uyumadın. Bu işi halledelim.” Gidip kapıyı açtı. </p>

  <p>“Lütfen buraya gel.”</p>

  <p>Tıknaz adam duvara dayamış olduğu tüfeğe bir göz atarak odaya girdi. Sonra değer biçer gibi iki adamı süzdü. </p>

  <p>“Ne var?”</p>

  <p>Crawford, “Egzersiz sona erdi,” dedi.</p>

  <p>“Ne egzersizi? Onu korumak için tuttular beni.” Alex'e baktı. </p>

  <p>“Artık korunmaya ihtiyacınız kalmadı mı, efendim?”</p>

  <p>Conklin atıldı. “Ne demek istediğimizi anlıyorsun.”</p>

  <p>“Bir şeyden haberim yok. Sadece sizi koruyorum.”</p>

  <p>Crawford, “İyi,” diye başını salladı. </p>

  <p>“Dışarıda da onu koruyanlar olup olmadığını öğrenmek istiyoruz.”</p>

  <p>Adam gidip silâhını aldı. </p>

  <p>“Korkarım beni yanlış anladınız, beyler. Beni tek başıma tuttular. Başkalarının tutulmasından hiç haberim yok.”</p>

  <p>Conklin; “Onları biliyorsun?” diye haykırdı. </p>

  <p>“Kim onlar? Neredeler?”</p>

  <p>“Hiç fikrim yok... Efendim.” Kibar katil tüfeğinin namlusunu yere doğru çevirdi. </p>

  <p>“Bana ihtiyacınız kalmadıysa gideyim.” </p>

  <p>General, “Onlara erişebilir misin?” diye sordu. </p>

  <p>“Bol para veririz.”</p>

  <p>“Bana bol para verdiler zaten, efendim. Yapmayacağım bir iş için para almam doğru olmaz. Bu konuşmaya devam etmek de anlamsız.”</p>

  <p>Conklin, “Orada bir adamın yaşamı tehlikede!” diye haykırdı.</p>

  <p>Adam silâhı biraz kaldırarak kapıya doğru gitti. </p>

  <p>“Benimki de öyle. Hoşça kalın, beyler.” Odadan çıktı.</p>

  <p>Alex gürledi. </p>

  <p>“Şimdi ne yapacağız?”</p>

  <p>“Her şeyden önce o nakliyat şirketinin adamlarıyla kamyonunu uzaklaştırmalıyız. Senin planında onların ne gibi rolü olduğunu bilmiyorum ama şimdi o adamlar işi karıştırıyorlar.”</p>

  <p>“Bunu denedim. O nakliyat şirketinin adamlarıyla ilgim yok. Bizden biri buradaki eşyaların götürülmesi için emir vermiş. Kapatılacak bir merkez buldukları için hemen harekete geçmişler.”</p>

  <p>“Öyleyse ben de yolu kapattırırım. Polisi çağır. Bu yolu tutmalarını söyle.”</p>

  <p>“Ne?”</p>

  <p>“Duydun. Polis çağır yolun iki başını da tutsunlar. Burasını çevirsinler.” </p>

  <p>“Örgüt kanalıyla mı? Bu ülke içi bir iş.” .</p>

  <p>“Öyleyse ben yaparım. Pentagon aracılığıyla. Gereksiyorsa Güvenlik Kuruluna başvururum. Burada durmuş bahaneler uyduruyoruz. Sokağı boşalt. Evin etrafını kuşat. Hoparlörlü bir kamyonet getir. Kadını bir mikrofonla kamyona koy. Bırak ne isterse söylesin. Kadın haklı. Delta onu görürse gelir.”</p>

  <p>General başını salladı. </p>

  <p>“Bunu biliyorum. Fakat başarısızlığa uğrarsak kadının bize neler yapabileceğini de biliyorum. Beki yine de bizimle uğraşacaktır ama yine de hoşlanmadığım uygun bulmadığım bir adamı kurtarmayı yeğlerim. Bir zamanlar ona saygım vardı ve kendisine şimdi daha fazla saygı duyacağımı sanıyorum.”</p>

  <p>Conklin, “Ne söylediğini biliyor musun?” diye sordu. </p>

  <p>“Sorular sorulacaktır. Gazeteciler, televizyoncular. Her şey ortaya çıkacaktır.”</p>

  <p>“Ya öbür adam? Ya Carlos oradaysa? Ona kapıları açıyorsun demektir. Kaçmasını sağlayacaksın.”</p>

  <p>“Biz Carlos'u yaratmadık. Bir Kabil'i yarattık ve kendisini kötüye kullandık. Onun aklını başından aldık. Belleğini yitirmesine neden olduk. Ona borcumuz var. Aşağı in. Kadınla konuş. Ben telefon edeceğim.”</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Bourne camlı kapıdan süzülen güneş ışınlarının aydınlattığı büyük kütüphaneye girdi. Çevresine baktıkça acı duyduğu eşyalar vardı. Bunları hem biliyor, hem de bilmiyordu. Erkeklerin oturduğu rahat deri koltuklar. Kitaplarla dolu ve türlü şeyleri gizleyen raflar. O gizli şeyler düğmelere basınca ortaya çıkıyordu. Bu odada bir efsane doğmuştu. Bu efsane Güneydoğu Asya'da dolaşıp Avrupa'da birden yok olmuştu.</p>

  <p>“Hey, sen kimsin?” Kapının yanına oturmuş kâğıtlar takılı tahtayı kucağına dayamış olan kırmızı suratlı, iriyarı adamdı seslenen.</p>

  <p>Bourne, “Sen Dugan mısın?” diye sordu.</p>

  <p>“Evet.”</p>

  <p>“Beni Schumach yolladı. Bir adama daha ihtiyacın olduğunu söyledi. Bunları da getirmemi, istedi.” </p>

  <p>Eşya sarmak için kullanılan battaniye ve brandaları yere attı. </p>

  <p>“Buradan mı başlayayım?”</p>

  <p>“Yok ulan! Senin gibi kafasızlar üst kattan başlarlar. Zaten üç serseri daha var. Duymadın mı? Buradan uzaklaş.”</p>

  <p>“Duydum.” Bourne eğilip battaniyeleri alacak oldu.</p>

  <p>“Onları da burada bırak. En üst kata çık. Tek parça tahta eşyaları indir. Kaldırabileceğin kadar ağırları seç. Bana da sendikadan filan söz etme.”</p>

  <p>Bourne ikinci katın sahanlığından geçip sanki bilemediği bir güç kendisini yukarıya çekiyormuş gibi üçüncü kata giden dar merdiveni tırmandı. Bu kahverengi tuğla evde, onu yukarıda başka bir oda bekliyordu. Sahanlığa gelince durdu. Burası karanlıktı. Hangi odaya girecekti. Orada üç kapı vardı. Biri, koridorun sağında, ikisi solundaydı. Ağır ağır soldaki ikinci kapıya doğru gitti. Evet; ona acı veren düşüncelerin o odayla ilgisi vardı. Kafasında beliren şeyler bu odadan çıkmıştı. Tokmağı çevirerek kapıyı açtı. İçerisi karanlıktı. Yine de etrafını seçebiliyordu. Odanın karşı tarafındaki küçük pencerenin koyu renk storu kapatılmıştı fakat altından pek hafif bir ışık sızıyordu. Bu incecik ışığa doğru gitti.</p>

  <p>Hafif bir sürtünme duydu! Karanlıkta duvara bir şey sürünmüştü. Kafasının oyun oynadığından korkarak birden döndü. Ama bu oyun değildi. Havada bir şey pırıldadı. Güneş bir çeliğe vurmuştu.</p>

  <p>Bir bıçak yüzünü parçalamaya çalışıyordu.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p>Marie dik dik Conklin'e baktı. </p>

  <p>“Yaptığınız şeyler yüzünden ölmenizi isterdim ve bu düşünce kendimden tiksinmeme neden oluyor.”</p>

  <p>ClA’in adamı, “O zaman size söyleyebileceğim başka bir şey yok,” diyerek odada topallaya topallaya generalin yanına gitti. </p>

  <p>“Siz ve o başka kararlar verebilirdiniz.”</p>

  <p>“Verebilir miydik? Jason nereden başlayacaktı? O adam kendisini Marsilya'da öldürmeye kalktığı zaman mı? Rue Sarassin'de mi? Onu Zürih’te kovaladıkları vakit mi? Paris’te vurmaya kalktıklarında mı? Hem bu arada hiçbir şey bilmiyordu. Ne yapabilirdi?”</p>

  <p>Ortaya çıkabilirdi! Allah kahretsin, ortaya çıkabilirdi!”</p>

  <p>“Bunu yaptı ve siz onu öldürmeye kalktınız.”</p>

  <p>“Siz onun yanındaydınız! Aklınız da başınızdaydı!”</p>

  <p>“Kime gideceğimi bilmiş olsaydım acaba beni dinler miydiniz?”</p>

  <p>Conklin onun bakışlarına karşılık verdi. </p>

  <p>“Bilmiyorum.” Sonra Crawford'a döndü. </p>

  <p>“Ne oluyor?”</p>

  <p>“Bunu duymak isteyeceğini sanmıyorum. Federal Polisin işe karışması gerekecek. Bunun için de izinler alınması gerekiyor.”</p>

  <p> “Washington on dakika sonra beni arayacak” </p>

  <p>“Fakat ne oluyor?” </p>

  <p>“Tanrım!”</p>

  <p>“Bak!” General birden pencereden dışarıya eğildi. </p>

  <p>“Kamyon gidiyor.”</p>

  <p>Conklin, “Demek biri onlara erişti,” dedi. </p>

  <p>“KİM?”</p>

  <p>“Şimdi anlarım.” Conklin topallayarak masaya gidip kâğıtta yazılı numaralardan birine baktı ve telefonu açtı. </p>

  <p>“Bana. Schurnach'ı verin. Schumach? Ben ClA'den Conklin. Adamlarını çekmen için kim emir verdi?”</p>

  <p>Adamın bağrışını diğerleri de duydu. </p>

  <p>“Hangi emir. Biz işi aldık ve bitirmeye de kararlıyız. Bence...”</p>

  <p>Conklin telefonu vurup kapattı. </p>

  <p>“Tanrım... Tanrım.” Başka bir numarayı aradı bu kez. </p>

  <p>“Petroçelli?” </p>

  <p>“Demin birden sesin kesildi. Ne oldu?” </p>

  <p>“Vaktim yok. Benimle açık konuş. Yukarıdan gelen emri kim imzaladı?</p>

  <p>“Ne demek istiyorsun? Bunu daima baştaki adam imzalar. McGivern.”</p>

  <p>Conklin'in yüzü bembeyaz kesildi. </p>

  <p>“Ben de bundan korkuyordum,” diyerek ahizeyi yerine bıraktı. </p>

  <p>“Eşyaların taşınması için emri iki hafta önce emekliye ayrılan biri vermiş.”</p>

  <p>“Carlos...”</p>

  <p>Marie, “Oh Tanrım!” diye haykırdı. </p>

  <p>“Battaniyeleri taşıyan adam! Boynunun biçimi, başını tutuşu... Başını sağa doğru çevirmişti. Oydu! Başına ağrı girince böyle yapar. O Jason'du ve içeriye girdi!”</p>

  <p>Alexander Conklin dönerek karşıdaki siyah kapıya baktı.</p>

  <p>Kapanmıştı.</p>

  <p><br/></p>

  <p><br/></p>

  <p><br/></p>

  <p><br/></p>

  <p>O el! O cilt! Hafif ışıkta seçtiği koyu renk gözler. Carlos! Bourne ustura gibi bıçak yüzüne doğru gelirken, başını geriye çekti ama çenesinin altındaki deri yarıldı ve bıçağı tutan ele aktı kanlar. Birden sağ ayağını kaldırarak göremediği saldırganın dizine vurdu. Sonra atılıp sol topuğunu da hızla onun kasığına gömdü. Carlos topaç gibi döndü ve karanlıklarda beliren bıçağı Bourne'un karnına saplamaya çalıştı.</p>

  <p>Bourne bileklerini çapraz getirip olanca gücüyle bıçağı tutan elin yukarısına indirdi. Bıçak o sırada asker ceketini çizdi ve Bourne düşmanının bileğini yakalayarak omzuyla onun vücuduna vurdu. Carlos dengesini kaybedip yana doğru düşerken de koluna asıldı. Kol omuzdan çıkacak gibi oldu. Bıçak elinden kayıp yere çarptı. Sesin geldiği tarafa doğru atılıp yuvarlanırken tabancasını çekmeye çalıştı Bourne. Fakat silâh kumaşa takılmıştı. Bir ayakkabının burnundaki çelik şakağına gelince korkunç bir acı duydu. Yine de hızla yuvarlanmaya devam etti ve duvara çarparak doğruldu. Hafif ışıkta düşmanın elini seçer gibi oldu. Saldırırken kendi elleri birer pençe, kolları birer koçboynuzu halini almıştı. Eli yakaladığı gibi geriye bükerek bileği kırdı. Bir çığlık odada yankılandı.</p>

  <p>Bir çığlık ve susturucu takılmış tabancadan çıkan kurşunun sesi. Bourne sol omzunda dondurucu bir acı duydu. Kurşun kürek kemiğinin yakınına saplanmıştı. Can acısıyla birden fırlayarak silâhlı katile vurmaya başladı. Carlos geriledi ve arka arkaya iki el ateş etti. Bourne kendini yere atıp tabancasını çekti. Karanlıklara doğru kurşun sıktı ama bu yararsızdı. Kapının çarparak kapandığını duydu. Katil koşarak koridora çıkmıştı.</p>

  <p>Bourne soluk almaya çalışarak kapıya yaklaştı. İçinden gelen bir ses duvara dayanıp durmasını ve kapının altına yumruğuyla vurmasını söyledi. Bunu korkunç bir kâbus izledi. Bir makineli kapıyı taradı. Sesi kesildiği an Jason da silâhını kaldırarak dışarıya bir el ateş etti. Yine duvara yapışıp bekledi. Makineli tekrar çalıştı. Sonra birinin koşarak merdivenden indiğini duydu. Carlos aşağıya koşuyor, yardım istiyordu. Bourne boynundan yüzüne bulaşan kanları silerek kapının parçalanmamış olan kısmını açtı. Dar koridora çıktı. Silâhı elindeydi. </p>

  <p>Birden aşağıdan gelen bağırmaları duydu. “Allah kahretsin ne yapıyorsun be adam? Pete! Pete!”</p>

  <p>Arka arkaya iki el ateş edildi. İki adam gürültüyle yere yuvarlandı.</p>

  <p>“Aman Tanrım!” Yine bir patlama oldu ve bunu bir ölüm çığlığı izledi. Üçüncü adam da temizlenmişti.</p>

  <p>Bourne birden durumu anladı. Nakliyat şirketinin arabasının buraya gelmesini Carlos sağlamıştı. Dugan, “Üç serseri daha var,” demişti. Demek Carlos, iki adamıyla işçilerin arasına karışmıştı. Kendisi bir tabancayla evin üst katında kapana sıkışmıştı. Ama Carlos da içerideydi. Bu kapandan kurtulursa köşeye Carlos sıkışacaktı.</p>

  <p>Koridorun ilerisinde perdesi kapalı bir pencere gördü. Sendeleye sendeleye yaklaştı. Buna da kalın ve mavimsi renkli cam takılmıştı. Yani bu camı kırmasına olanak yoktu. O sırada gözleri sokağa ilişti. Evin önündeki nakliyat kamyonu gitmişti. Biri bunu götürmüştü. Carlos'un adamlarından biri yapmıştı bunu! Geriye katilin iki yardımcısı kalıyordu ve kendisi yukarıdaydı. Ancak yüksekte olmanın daima belli avantajları vardı.</p>

  <p>Can acısıyla yüzünü buruşturan Bourne eğilerek ilerledi. Soldaki ilk kapıyı açıp içeriye girdi. Görebildiği kadarıyla, burası ağır eşyalarla döşenmiş bir yatak odasıydı. En yakındaki gece lambasını çekip fişini prizden çıkardı ve kapıyı aralayıp lambayı merdivenden aşağıya atarak geriledi. Bunu makinelinin sesi izledi. Bourne feryat etti ve sesi yavaş yavaş hafifleyerek uzun bir inilti halini aldı. Usul usul odadan çıkıp tırabzanın arkasına gelerek çömeldi. Beklemeye başladı.  Umduğu olmuştu. Birinin ses çıkarmamaya çalışarak merdivenden çıktığını duydu. Demek katil ikinci kat sahanlığında durmuştu. Ayak sesleri daha yükseldi. Koyu duvarın önünde hafif bir gölge belirdi. Bourne birden atılıp onun üstüne arka arkaya dört kurşun sıktı. Katil öfke ve can acısıyla haykırarak döndü ve merdivenden aşağıya yuvarlanarak kaldı. Ölüm kusan makineli de hâlâ ellerindeydi.</p>

  <p>Bourne tırabzanı tutarak hızla aşağıya indi. Bir anı bile ziyan edemezdi. Bu katil ölür ölmez ikinci kata inmek zorundaydı. Cesedin üstünden atlarken onun Carlos değil de yardımcısı olduğunu anladı. Adam açık renk tenli, Kuzey Avrupalı tipiydi. Bourne ikinci katın koridorunda koşarken duvara yaslanıyor, gölgelere sığınıyordu. Birden aşağıdan gelen hafif sesi işitti. Katil alt kattaydı. Hem sürtünmeye benzeyen sesi de kasıtla çıkarmamıştı. Carlos yaralıydı. Parçalanan bir diz kapağı ya da kırılan bir bilek onu sersemletmiş olabilirdi. Bu yüzden elindeki silâhla bir eşyaya çarpmış veya duvara sürünmüştü. Bir an dengesini kaybettiği için olmuştu bu.</p>

  <p>Bourne eğilip usul usul yerdeki ölüye yaklaştı. Bir an durması gerekiyordu. Çok kan kaybediyordu ve gücü azalmaktaydı. Çenesinin altındaki yarayı sıkıp kapamaya çalıştı. Elini omzuna bastırdı. Kanı durdurmaya çalışıyordu ama yaptıkları yararsızdı. Sağ kalabilmek için bu evden, Kabil'in doğduğu yerden çıkması gerekiyordu. Ölüyordu ve hazırdı. Carlos'u bulacak, tuzağa düşürecek ve öldürecekti. Dışarıya çıkamayacağını biliyordu. Zaman ondan yana değildi. Dışarıya çıkmadan kan kaybından ölecekti. Kabil, Carlos için ve Delta da Kabil içindi. Sadece bir tek açı veren soru kalmıştı: Delta kimdi? Bunun önemi yoktu artık. Her şey geride kalmıştı. Kısa süre sonra karanlığa kavuşacaktı. Hem bu şiddet dolu değil huzur veren bir karanlık olacaktı.</p>

  <p>Birkaç dakika içinde her şey bitecek, diye düşündü. Tanımadığım adamlara vermiş olduğum sözü tutacağım. Bunu yapmakla her şeyi kanıtlayacağım. Jason Bourne bugün ölmüştü. O yine aynı günde ölecek. Fakat Carlos'u da birlikte götürecek... Onun ölümüyle Marie de özgür olacaktı. Sevgilisi özgürlüğüne kavuşacaktı. Yaşamı bir katilin orospusu yüzünden mahvolan, oğlu Rue du Bac'da öldürülen, Paris’teki dürüst, adam ve onun gibiler Marie'nin özgür kalmasına yardım edecekti Sonra yine eğilerek ses çıkarmadan merdiveni inmeye başladı. Yarısına gelince cebinden bir aydınlatma fişeği çıkardı. Dişleriyle fitilini koparıp kısalttı. Diğer cebinden de plastik bir çakmak aldı. Makineliyi sağ omzuna takarak tekrar inmeye başladı. Fakat ortalık zindan gibiydi. Bütün ışıklar söndürülmüştü. Sadece birkaç dakika önce gördüğü güneş ışıklarının süzüldüğü bahçe kapısı neredeydi? O kapı koridorun gerisindeki odaya aitti. Eğilip bakınca holdeki diğer kapının altından pek ince bir ışık süzüldüğünü fark etti. Carlos seçimi ona bırakmıştı. Ya koridorun dibindeki odaya girecek, ya ışık gelen odayı seçecekti. Hangisi? Yoksa katil daha ustaca bir plan mı yapmıştı? Carlos karanlık koridora mı gizlenmişti?</p>

  <p>Bourne omzunda korkunç bir acı hissetti ve yine kanlar pazen gömleğini ıslattı. Bu da çok az vakti kaldığını belirtiyordu.</p>

  <p>Duvara yaslanarak makineliyi altından ışık sızan kapıya çevirdi ve tetiği çekti. Kurşunlar aşağıda kalan duvarları ve kapıyı delik deşik etti. Durup çakmakla aydınlatma fişeğinin fitilini yaktı. Sonra makineliyle yine aşağıdaki kapıyı taradı. Bir yerde bir kristal avize şangırdayarak yere indi. Seken kurşunların vızıltısını duydu. Sonra ışık. Yanan fişek birden etrafını aydınlattı. Bourne arkasını duvara dayayarak sol elinde fişek, sağ elinde makineliyle koridorda koştu. Odaya daldı. Bu ses geçirmeyen, zarif odada kimse yoktu. Hemen dönerek hole çıkıp etrafı makineliyle taradı. Orada da kimse yoktu.</p>

  <p>Dar koridorun dibindeki kapı. O kapının gerisindeki odada doğmuştu Kabil. Kabil orada ölecekti ama yalnız değil.  Aydınlatma fişeğini sağ eline geçirip makinelinin altında tutarken cebinden ikincisini çıkardı. Bunun fitilini de ısırıp kopararak kısalttı. Kısacık fitili ilk fişekle yaktı. Bu da tutuşunca parlak ışık gözlerini aldı. Sendeleyerek dipteki kapıya yaklaştı.</p>

  <p>Kapı hafifçe aralıktı. Katil kendisine yardım ediyordu ancak Bourne kapıya bakarken Carlos'un bilemeyeceği bir şeyi anımsadı. Bu, geçmişinde kalan bir şeydi. Makineliyi koltuk altına sıkıştırıp tokmağı tuttu. Kapıyı on beş santim kadar aralayıp işaret fişeklerini içeriye attı. Bir Sten'in takırtısı evde yankılandı. Fakat kurşunlar içindeki çelik yüzünden kapıya saplanıp kaldı.</p>

  <p>Ateş kesildi. Bourne elini tetiğe atarak kapıyı omuzladı ve içeriye dalıp kendini yere atarken de etrafa kurşun yağdırdı. Karşıdan ona cevap verildiği sırada, Bourne perdelerin güneş ışınlarını önlemeleri için kapatılmış olduğunu anladı. Barın arkasına girip kendini koruyarak tekrar ateş etti: Son şarjör de boşaldı. Makineliyi kabzasından tutarak karşısındaki beyaz tulumlu, yüzündeki beyaz ipek mendili çenesine kaymış olan adamın üstüne doğru savurdu.</p>

  <p>Bu yüz! Bu yüzü tanıyordu! Bunu daha önce görmüştü! Nerede... Nerede? Marsilya'da mı? Evet... Hayır! Zürih? Paris? Evet, ve hayır. O göz kamaştırıcı ışıkta karşıdaki yüze bakarken bir şeyi anladı. Bu yüzü tanıyan çok kimse vardı. Sadece onun adını bulamıyordu! Üstü bakırlı barın arkasında doğrulduğu sırada atılan kurşunlar sol kolunun etlerini paraladı. Bourne belinden otomatiği çekti. Sadece üç kurşunu kalmıştı. Bunlardan birinin hedefe. Carlos'a isabet etmesi gerekiyordu. Paris’te birine borcunu ödeyecekti ve yaptığı anlaşmanın kurallarını da yerine getirecekti. Sevgilisi de bu katil ölünce güvene kavuşacaktı. Barın üstünde duran toz bezini alarak çakmakla tutuşturdu ve bunu sağa atarken kendisi sola daldı. Carlos alev alev yanan beze ateş ederken Bourne da dizlerinin üstünde doğrulup tetiği iki kez çekti.</p>

  <p>Karşısındaki adam sendelediyse de düşmedi. Tam tersine kollarını açarak yana doğru fırladı. Ne yapıyordu? Bourne birden anladı. Katil çok büyük olan gümüş paravanı yakalamıştı, kumaşını yırtarak tavandaki yerinden çıkarıyordu. Kumaş Bourne'un üstüne düşüp görmesini engelledi. Carlos'dan çok bu simli kumaştan korktuğunu anladı. Bu yüzden dehşete kapılmış ve çok da öfkelenmişti. Gözlerinin önünde hayaller beliriyor, kulaklarında öfkeli sesler yankılanıyordu. Tabancasını çevirerek ateş etti. Deli gibi simli kumaşı iterken birden durumu anladı. Son kurşunu sıkmıştı. Carlos dünyadaki her tür silahı biliyor, seslerinden bile tanıyordu. Kabil'in attığı kurşunları saymıştı.</p>

  <p>Katil elindeki tabancayı Bourne'un başına çevirerek durdu. </p>

  <p>“İdam edileceksin, Delta. Kararlaştırılan günde. Yaptıkların yüzünden idam edileceksin.”</p>

  <p>Bourne vücudunu arkaya büküp hızla sağa doğru yuvarlandı. Hiç olmazsa hareket halindeyken ölecekti. Pırıl pırıl parlayan odada patlamalar yankılanıyordu. Kurşunlar boynunu sıyırıyor, bacaklarını deliyor, beline saplanıyordu.</p>

  <p>Birden silâh sesleri durdu. Uzaktan gelen gürültüyü fark etti. Birileri tahtaya, çeliğe vuruyordu. Bu ses daha güçlendi. Sonra kulakları sağır edecek kadar güçlü bir sesle bir şey devrildi. Kütüphanenin dışındaki koridorda birileri koşarak bağırmaya başladılar.</p>

  <p>Carlos da, “Buraya gelin!” diye haykırdı. </p>

  <p>“O burada!” Bu çılgınlıktı! Katil içeriye dalanları yanına çağırıyordu! Artık mantığını kaybetmiş, hiçbir şeyi anlayamıyordu.</p>

  <p>Kapı siyah paltolu bir adam tarafından hızla itilerek açıldı. Onun yanında biri daha vardı. Fakat Bourne göremiyordu Gözlerinin önünde sisler belirmişti. Her şey şeklini kaybediyordu. Boşlukta yuvarlanıyordu.</p>

  <p>Fakat sonra istemediği tek şeyi gördü. Geniş omuzlu, ince belli adam odadan fırlayarak loş koridorda koştu. Carlos. Bağırarak tuzaktan kurtulmayı başarmıştı! O kargaşalıkta kendi dişini avlamaya gelen adamı tuzağa düşürmüştü. Carlos kaçıyordu!</p>

  <p>“Carlos...” Bourne duyulamayacağını biliyordu. Kanayan boğazından yükselen sadece bir fısıltıydı. “O... O... Carlos!”</p>

  <p>Bir karışıklık oldu. Boş yere çağrılarak emirler veriliyordu. Carlos!”</p>

  <p>Sonra gözlerinin önünde biri belirdi. Bir adam topallayarak ona yaklaşıyordu. Kendisini Paris dışında öldürmeye kalkan sakat. Artık hiçbir şey kalmamıştı. Jason sürünerek gidip yanan, ışık çıkaran fişeği aldı. Buna bir silah gibi tutarak bastonlu katile nişan aldı.</p>

  <p>“Gel! Haydi gel! Yaklaş namussuz! Gözlerini yakacağım! Beni öldüreceğini sanıyorsun ama yanılıyorsun! Bunu yapamayacaksın! Seni geberteceğim!”</p>

  <p>Topallayan katil titreyen bir sesle, “Anlamıyorsun,” dedi.</p>

  <p>“Ben Conklin, Delta. Ben yanılmışım.”</p>

  <p>Fişek elini, gözlerini yakıyordu. Birden etrafında patlamalar başladı. Gözleri kör gibi olmuştu. Kulakları duymuyordu. Ormanda her patlamayla birlikte feryatlar yükseliyordu.</p>

  <p>O orman! Tam Quan! Islak, sıcak, pis koku her yerdeydi ama oraya erişmişlerdi. Üssü ele geçirmişlerdi!</p>

  <p>Solda bir patlama oldu. Yukarıda iki ağacın arasına bambudan bir kafes asılmıştı. Bunun içindeki insan kımıldıyordu. Demek ölmemişti! Ona erişmeliydi!</p>

  <p>Sağdan bir haykırma geldi. Bir adam dumanların arasından öksürerek, topallayarak çıktı. Elinde tüfeği vardı. Sarı saçları ışıkta parladı. Paraşütle atladığında ayağı kırılmıştı. 'Namussuz! Onlarla birlikte eğitim görmüş, onlarla birlikte kuzeye uçmuş olan bu serseri... Aslında onları tuzağa düşürmek için çalışmıştı! Telsizi olan bu vatan haini düşmana balta girmemiş bir orman olan Tam Ouan’da nereye saldırmaları gerektiğini haber vermişti.</p>

  <p>O Bourne’u. Jason Bourne! Vatan haini... Namussuz! Ona engel olmalıydı! Onun diğerlerine yetişmesine izin vermemeliydi. Onu öldürmeliydi! Jason Bourne'u öldürmeliydi Ateş!</p>

  <p>Jason Bourne yere düşmemişti! Parçalanan kafası hâlâ oradaydı. Kendisine yaklaşıyordu. Ne oluyordu? Bu çılgınlıktı. Tam Quan. Topallayan adam ormandan çıkarak altüst olmuş zarif odaya girdi. O odaya. “Bizimle gel, “ dedi. </p>

  <p>“Biz senin düşmanın değiliz. Bizimle gel.”</p>

  <p>Bourne haykırdı. </p>

  <p>“Bana yaklaşma!” Saldırmaya çalıştı. </p>

  <p>“Siz düşmanımsınız! Hepinizi geberteceğim! Umurumda bile değil. Hiç önemi yok! Bunu anlamıyor musunuz? Ben Delta'yım. Kabil, Delta için. Delta da, Kabil için! Benden, daha ne isteyebilirsiniz? Oydum ve değildim! Oyum ve değilim! Namussuzlar, namussuzlar! Yaklaşın!”</p>

  <p>Başka bir ses duyuldu. Bu daha kalın, sakin ve ısrar etmeyen bir sesti. “Kadını getirin.”</p>

  <p>Bir yerde, uzaklarda bir yerde sirenler çalıyordu! Sonra bunlar sustu. Karanlıklar gelerek Jason Bourne'u sardı. Karanlık gecede dalgalar onu simsiyah bir uçuruma doğru savuruyordu. Bir patlama geceyi yardı. Sonra bulutlardan gelen sesi duydu.</p>

  <p>“Jason, sevgilim. Biricik sevgilim. Elimi tut. Sıkı tut Jason. Sıkı tut, sevgilim.”Karanlıkla birlikte huzur geldi.</p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>

  <p><br/></p>
</body>
</html>