<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Foucault Sarkacı</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block11">SÖZLÜKÇE</h1>

  <p class="block1">Adam Kadmon: ‘İlksel İnsan; yersel insanın kopyası olduğu göksel insan. Isaac Luria’nın öğretisinin bir yorumuna göre, simsum'un, yani Tanrı’nın kasılmasının hemen ardından, tanrısal türümelerin konumları, bu kutsal varlığı oluşturacak biçimdedir. İlk üç sefirah* baş, dördüncü ve beşinci sefirahlar kollar, altıncı sefirah gövde, yedinci ve sekizinci sefirahlar bacaklar, dokuzuncu sefirah cinsel organ, onuncu sefirah ise imgenin bütünselliğini oluşturur. Bu imge alegorik ve tinsel anlamda anlaşılmalıdır.</p>

  <p class="block1">Adonai: Kabala’ya göre, adı dile getirilemez Tanrı, dört simgesel harfle (tetragramma ya da tetragrammaton), ‘YHWE’ ile belirtilir. Tetragrammaton’un olası telaffuzlarından biri Adonai’dir: YHWH. Sefirot Ağacı* ile Tanrının adları arasındaki denklikte (Sefirotlar, Tanrının adlarının gelişerek dışa vurulması olarak düşünülür), Adonai, sonunda Malkut* Sefirah’ına denk düşer.</p>

  <p class="block1">Agarttha: Kimilerine göre Tibet’te, kimilerine göre de, Sri Lanka’ da mitolojik bir ülke. Saint-Yves d’Alveydre, 1910’da yayımlanan yapıtında, Ferdinand Ossendowski de, 1920’de Nepal’e yaptığı bir yolculuğu anlatırken, Agarttha’ adında gizemli bir merkezden söz etmişlerdir. Bu ülkenin içrek hiyerarşisinin başına “Dünya Kralı”, ordusuna ise, “Agarttha Tapınakçıları” deniyordu. Başlıca nitelikleri, adalet ve barış; birincil amacı, insanlar arasında uyum sağlamaktı.</p>

  <p class="block1">Agatodemon: Eski Yunanlıların insanlara iyilik ettiklerine inandıkları ‘iyi cinler’. Başı taçlı kuyrukları bir çiçekle sona eren küçük yılancıklar biçiminde tasarlanıyorlar, evde bir imgelerinin bulundurulmasının uğur getirdiğine inanılıyordu.</p>

  <p class="block1">Alchermes: (Arapça ‘el kırmız’ sözcüğünden) Zarkanatlılardan kırmız böceği; bu böcekten çıkarılan parlak al boya. Bu boyayla renklendirilen, saraykırmızı denen içki.</p>

  <p class="block1">Altın dana: (İncil’e yollama), Mısır’ın kurtuluşundan sonra, Musa, yasa levhalarını (dekalog) almak için Sina dağına çıktığı sırada, Yahudilerin dikip tapındıkları yontu. Musa, dağdan inince levhaları parçalamış, dana yontusunu yıktırmış, yeni levhaları (On Emir) almak için yeniden Sina dağına çıkmıştır.</p>

  <p class="block1">Altın Post: Yunan mitolojisinde, üveyanneleri IO’dan kaçan, Athanos’un çocukları Helle’yle Phriksos’u sırtına alıp Yunanistan’ dan Karadeniz’deki Kolkhis’e götüren kanatlı koçun pöstekisi. Boğazlar’ı geçerken Helle denize düşer, tekbaşına Kolkhis’e varan Phriksos, Zeus’a kurban ettiği koçun altından pöstekisini, kendisine iyi davranan Kral Aletes’e armağan eder. (Bk. Argonautlar)</p>

  <p class="block1">Amerind: Amerikalı Kızılderililer. Bu terim 19. yy.’dan bu yana kullanılmaktadır.</p>

  <p class="block1">Amor Fati: Latince sözcük anlamı: Yazgı Sevgisi. Nietzsche bu deyimi, ‘yazgı’ ve ‘insanın büyüklüğü’yle bağlantılı olarak kullanmıştır. Yaşamın olumlu ve olumsuz yönleriyle kabul edilmesi gerektiğini öngörür. Amor Fati, pratikte, geçmişte olan ve gelecekte olacak olandan başka bir şey istememeyi öngörür: insan gerekli olana katlanmakla kalmayıp aynı zamanda onu sevmelidir.</p>

  <p class="block1">Antistrof: Yunanca, ‘anti’ (karşıt) ve ‘strefo’ (dönmek) sözcüklerinden. Lirik bir şarkının ikinci söylenişi; birincisi, sunağın çevresinde, sağa doğru, ikincisi ise, sola doğru dönerken söylenirdi. Dilbilgisinde, birbirine bağımlı iki sözcüğün sırasının tersine çevrilmesi. Örn: ‘babanın oğlu’, ‘oğlun babası’.</p>

  <p class="block1">Ansiklopedi: Fransa’da, 1751-1772 yılları arasında yayımlanan, Diderot ile d’Alembert’in yönettikleri, Aydınlanmacı kültürün yayılmasını sağlayan temel yapıt. J.J.Rousseau ile Voltaire gibi, dönemin önde gelen kişilerinin katkıda bulundukları bu yapıt, yetke ilkesini ve geleneksel kurumları tartışma konusu yaptığı için, siyasal ve dinsel yetkeleri karşısında bulmuştur.</p>

  <p class="block1">Arcan’lar: Tarot kartları. Elli altı karttan oluşan bir deste. (</p>

  <p class="block1">Argonaut’lar: Yunan mitolojisinde Argo gemisinin yiğit gemicileri. Aralarında Orpheus, Herakles ve Peleus gibi ünlü kişilerin bulunduğu Argonautlar, Iason’un Altın Post’u ele geçirmesine yardım etmemişlerdir. (Bk. Altın Post.)</p>

  <p class="block1">Arış: Kolun dirsekten parmaklara kadar olan bölümüne eşit bir uzunluk ölçüsü.</p>

  <p class="block1">Aritmoloji: Sayıların simgeselliğini ve gizilgüçlerini inceleyen içrek bilim dalı.</p>

  <p class="block1">Yunan felsefesi (Pitagoras’ın mükemmel sayılar kuramı), gnos’lar ve Kabala.</p>

  <p class="block1">Arkont’lar: Hermes Trismegistes’in gnostik öğretisine göre, merkezinde yerin bulunduğu yedi kat gökyüzünün yedi yöneticisi. Sabit yıldızların bulunduğu sekizinci gök ise En Yüce Tanrı tarafından yönetilir. Eski Yunanda arkontlar en üst düzey yöneticileri olup monarşiden aristokrasiye geçişi belirlerler.</p>

  <p class="block1">Atabaque: Macumba kuttöreninde kullanılan davullar. (Bk. Macumba)</p>

  <p class="block1">Atabek: Bazı eski Türk devletlerinde, özelikle Selçuklularda şehzade eğitimi ya da bağımsız olarak bir eyaletin yönetimi ile görevlendirilmiş vezirlere verilen san.</p>

  <p class="block1">Atabey.</p>

  <p class="block1">Atanor: Simyacıların fırını.</p>

  <p class="block1">Atlantis: Girit ve Mısır uygarlıklarından çok daha eski bir uygarlığın beşiği olan, yeri bilinmeyen büyük bir ada. Bir yıkım sonucunda sulara gömülmüş, adı yalnızca söylence ve edebiyatta kalmıştır. Sir Francis Bacon’ın ünlü yapıtı New Atlantis’e adını vermiştir.</p>

  <p class="block1">Avignonlu Aydınlanmışlar: 1760’ta, Dom Pernety tarafından kurulan masonik mezhep. Bunlar, simyacı olmalarının yanı sıra, özellikle Bakire tapımına bağlı ‘heterodoks’ Hıristiyanlardı. Fransız Devrimi sırasında da varlıklarını sürdürmüşlerdir.</p>

  <p class="block1">Ayers Rock: Orta Avustralya’da, ilkel Aborijinler’in kutsal saydıkları çok büyük bir kaya.</p>

  <p class="block1">Bagavad Gita: Brahmanlığın, Brahmana’larla birlikte, kutsal yapıtları olan Upanişad’ların en ünlülerinden biri. Evrenin kaynağı, ruhun niteliği, bireysel Ben’le kozmik Ben arasındaki ilişkiler gibi temel sorunları ele alan Upanişad’lar, İ.Ö. VIII. ve V. yy. arasında oluşturulmuş bir dizi yapıt olup, ‘gizli ders’ anlamına gelir. Bagavad Gita, Sri Krişna (Tanrı) ile tilmizi Arjuna arasında bir diyalog biçiminde oluşturulmuştur.</p>

  <p class="block1">Bafomet: Tapınakçılar’ın, kuttörenleri sırasında tapındıkları -en azından, Tapınakçılar’ın yargılanması sırasında onlara yönetilen suçlamalara göre- büyüsel, sakallı baş. Sicci di Vercelli, duruşma sırasında, bu başın, bir Şövalye’nin ölü bir kadınla birleşmesinden doğduğunu bildiğini söylemiştir.</p>

  <p class="block1">Bakire Sütü: Simya dilinde cıva</p>

  <p class="block1">Balneum Mariae: Simyada damıtma fırını</p>

  <p class="block1">Batida: Tipik bir Brezilya içkisi</p>

  <p class="block1">Bavyeralı Aydınlanmışlar: Kapsamlı bir ansiklopedik kitaplık, tarihsel bir arşiv, bilimsel bir merkez oluşturmak amacıyla, 1776’da Adam Weishaupt tarafından kurulmuş gizli dernek. Tarikat üyeleri arasında, ünlü kimseler, soylular, bankacılar, generaller ve söylendiğine göre- Goethe de vardı.</p>

  <p class="block1">Belial: İbranca, ‘kötülükçü’. Şeytan. (Yeni Ahit, Korintoslular’a İkinci Mektup.) Beltane: Sözcük anlamı: Bel ya da Beal (Keltlerin ışık tanrısı) ile Tin o Teine (ateş). Kelt kökenli halkların büyük bir bölümünün, mayıs ya da kasım aylarında kutladıkları, 19. yy. başlarında İrlanda ve İskoçya’da sürdürülen şenlik.</p>

  <p class="block1">Beyaz Yapıt: Simyada, değersiz madenlerin altına dönüştürülmesi sürecinin, Kara Yapıt’tan* sonra gelen ikinci önemli aşaması. Bu aşamada öğeler birbirleriyle kaynaşarak gümüşsü ya da ‘aysı’ duruma gelirler; bu durumda maddenin tüm renkleri beyazda birleşirler.</p>

  <p class="block1">Bilinmeyen Üstünler: Çeşitli Batı ve Doğu gizemsel geleneklerinde izlerine rastlanan mitik varlıklar. Kimi zaman, psişik güçlere sahip yeraltı varlıkları, kimi zaman başka gezegenlerden gelen varlıklar, kimi zaman devler, kimi zaman da Tibet’te yaşayan bilge, güç sahibi insanlar olarak betimlenirler. Golden Dawn Mezhebine bağlı olanlar, bilgi egemenliğini elde etmek için onları arıyorlardı.</p>

  <p class="block1">Binah: Üçüncü Sefirah. İkinci Sefirah Hokmah’ın* tohumuyla birleşerek, ondan sonraki Sefirahları oluşturduğu için ‘Ana’da denir. Hokmah’ın, ‘ilksel nokta’nın gizilgücünü geliştirerek bir çember oluşturur.</p>

  <p class="block1">Biyel: Devim (hareket) ileten kol. Devim kolu. Makinelerde, bir ucu pistona, öbür ucu düzentekeri çeviren kaldıraca geçirilmiş; pistonun öteleme devinimini, düzentekeri döndüren bir dönme devinimine çevirmeyi sağlayan çubuk.</p>

  <p class="block1">Bororo: Güney Amerika’da (Brezilya) Mato Grosso bölgesinde yaşayan yerli halk.</p>

  <p class="block1">Büyük Yapıt: Simya dilinde, Felsefe Taşı’ının* üretildiği, böylece değersiz madenlerin soylu altın madenine dönüştürüldüğü en son aşama.</p>

  <p class="block1">Cabocla: Umbanda tapımında, egun*’ların (ataların) ruhları, Brezilya yerlilerine dek geri giden bölümü. Cabocla’lar, Avcı Martin, Kara Taş, Yeşil Yaprak gibi oldukça soyut figürler olup, eldeğmemiş, dirim dolu bir doğanın gücünü simgelerler.</p>

  <p class="block1">Cam Tuzu: Simyada, cıvanın birçok adından biri.</p>

  <p class="block1">Candomble: Çeşitli dinlerden, özellikle Sudan geleneğinden esinlenmiş bir Brezilya dini. Ülkenin kuzeydoğu topraklarında yaygındır.</p>

  <p class="block1">Cangaceiro: Brezilya’da on dokuzuncu yüzyıl sonuyla 1938 arasında çok yaygın bir haydut figürü. Genellikle, alabildiğine kurak kuzeydoğuda çalışan yoksul köylüler olan Cangaceiro’lar, haksızlıkların öcünü almak için çeteler halinde örgütlenip ayaklanıyorlardı. Bu arada, varsıllaşarak belirli bir yerel erk elde etmişlerdi.</p>

  <p class="block1">Cavalo: Umbanda kuttöreninde medyuma verilen ad.</p>

  <p class="block1">Centuria: 16. yy.’da yaşamış Fransız hekim ve yıldızbilimcisi Michel de Nostredame (Nostrodamus'un, yüzlük gruplar halinde toplanmış ünlü dörtlükleri. Toplam bin dörtlükte, Nostradamus, 3797 yılına dek, geleceğin olayları hakkında kehanette bulunmuştur. Yalnızca erginlenmişlerin anlayabilmeleri için, bu dörtlükler, evirmeceler, eğretilemeler, sözcük oyunları, çeşitli dillerden (Yunan, İbran, Latin, Gal) sözcüklerle oluşturulmuştur.</p>

  <p class="block1">Charon: Yunan mitolojisinde, Styx Irmağını aşarak ölüleri Hades’e taşıyan taşıyıcı.</p>

  <p class="block1">Cloaca Massima: Antik Roma’da, Roma kentinin atıklarının Tiber (bugünkü Tevere) nehrine dökülmesini sağlayan yaklaşık 600 m. uzunluğunda yeraltı pis sukanalı.</p>

  <p class="block1">Cockaigne: Her isteğin gerçekleşeceği düşsel bolluk, bereket ülkesi.</p>

  <p class="block1">Comidas de santo: Brezilya tatlıları.</p>

  <p class="block1">Daath: XIII. yüzyıl sonlarına doğru on sefirota eklenen tamamlayıcı bir Sefirah olup, Hokmah ile Binah arasında yer alır.</p>

  <p class="block1">Dekanlar: Astrolojide, burçlar kuşağının bölündüğü onar derecelik yaylar. Burçlar kuşağını oluşturan her burcun üç dekanı, böylece toplam otuz altı dekan vardır.</p>

  <p class="block1">Demiurgos: Platon’un ideler kuramına göre, Demiurgos, biçimden yoksun maddeye, idelere göre biçim vererek dünyayı yaratmıştır. Bu nedenle, Demiurgos, bir yaratıcıdan çok, öncesiz sonrasız arketipleri -ideleri- maddeye uygulayan bir ‘zanaatkâr’dır. Gnos öğretisinde de, Demiurgos’tan söz edilir. Hermes Trismegistes’e göre, katıksız ışık olan Nous-Tanrı, tek sözcükle Nous-Demiurgos’u, yaşamsal soluğun Tanrısını yaratır. O da öteki tanrısal ilkeleri ve duyularla algılanabilen dünyayı biçimlendirir.</p>

  <p class="block1">Devşirim: Matematikte, bir kümeden sıra gözetilerek seçilip dizilmiş öğeler. (Fr. ve İng. permutation)</p>

  <p class="block1">Egun: Umbanda kuttöreninde, ataların ruhları. Sunakları süsleyen alçıdan heykelcikler, ya da trans durumundaki medyumların giyim ve devinimleriyle temsil edilirler.</p>

  <p class="block1">Ektoplazma: Fizyolog, Nobel ödülü kazanmış C.R. Richet’nin, trans durumuna giren medyumlardan yayılan uçucu maddeyi belirtmek için kullandığı terim. Richet (1850-1935) ömrünün yaklaşık altmış yılını Paranormal olguculuğa adamıştı.</p>

  <p class="block1">Eleusis: Yunanistan’da, antik çağda gizli bir dinin merkezi. Eleusis mysteria’ları (Eleusis gizemsel törenleri) adıyla anılan bu dine giriş törenleri tanrıça Deme ter adına yapılırdı.</p>

  <p class="block1">Elf: Norveç mitolojisine göre, dev Ymir’in cesedinde oluşan kurtçuklar biçiminde ortaya çıkmışlardır. ‘Işık elfleri’ ve ‘karanlık elfleri’ diye ikiye ayrılırlar. Birinciler havada yaşayan iyi ruhlu, ikincilerse yeraltında yaşayan kötü ruhlu varlıklardır.</p>

  <p class="block1">Elitropia: Yer yer kırmızı damarcıklı, yeşil bir taş. Antik çağda, bu taşın, onu üstünde bulunduranı görünmez kılma niteliği olduğuna inanılıyordu. Yunanca, güneşe yönelen (güneş ışınlarını yansıtan) anlamında, heliotröpion sözcüğünden gelen “eliotropia” sözcüğünün bir değişkesi. Antik çağda, ‘eliotropio’ (günedoğrulan, güneyönelen) diye betimlenen bir tür bitkinin de, benzer nitelikleri olduğuna inanılıyordu.</p>

  <p class="block1">Ennoia: Simon Magus’un gnostik öğretisine göre, Hestos’un, yani Değişmez Tanrının yarattığı ilk düşünce; Evrensel Ana. Ennoia, önce dünyayı, ardından da dünyayı yönetsinler diye melekleri yaratmış. Ancak aralarında çekişen melekler dünyayı kaosun içine atmışlar. Düzeni yeniden sağlamak için yeryüzüne inen Ennoia’yı tutuklamışlar, onun gökkubbeye dönmesini engellemişler. Bu yüzden Ennoia’nın ruhu, zaman içinde, çeşitli bedenlere girerek yeniden dirilmek zorunda kalmış. Simon Magus’a göre, bunlardan biri, Helen adında Tyre’li bir fahişeydi.</p>

  <p class="block1">En-sof: Kabala’ya göre Tanrı. En-sof (sonsuz), insan usunun kavra-yamayacağı bir varlıktır; adı bile söylenemez, kendini insanlara görünür kılmak istediğinde, Şekinah olarak belirir.</p>

  <p class="block1">Eolipil: Hero tarafından yapılmış olan ilkel buharlı makine. $ir kazanla, iki eksen üstüne tespit edilmiş iki ağızlı, içi boş bir küreden oluşuyordu. Kazanda ısıtılan su buharlaşarak bir borudan geçip kürenin içine doluyor, kürenin içinde artan basıncın etkisiyle iki ağızdan çıkıp kürenin kendi çevresinde dönmesini sağlıyordu.</p>

  <p class="block1">Eon: Türüme. İ.Ö. 2 yy.’da ortaya atılan gnostik bir kurama göre, Tanrı evrene, doğrudan doğruya değil, eon’lar aracılığıyla karışır. Tanrı’nın yayılmasıyla türeyen bu eon’lar yeryüzüne doğru derece derece inerler. Bunların birincisi Nous, sonuncusu ise Sophia’ydı. Bu dinsel öğretinin Özgünlüğü, Tanrı’yı insanlaştırmaktan kaçınmasıdır. Eon’lar, bilgilendirici ilke ile felsefi kavram arasında, katıksız soyutlamalardır. Gnostik ‘eon’ kuramı, Kabala’nın ‘sefirot’ kuramını belirgin biçimde etkilemiştir.</p>

  <p class="block1">Ephialtes: Aleous’un karısı İphimedeia ile Poseidon’un yarı-tanrı yarı-insan iki azman oğlundan biri. Boylan her yıl iki metre uzuyormuş. Ephialtes, tanrıça Hera’ya, kardeşi Otos da, Artemis’e âşık olmuşlar; Ossa Dağını Olympos’un üstüne bindirerek gökyüzüne tırmanmaya kalkışmışlar, savaş tanrısı Ares’i bronz bir vazoya hapsetmişler. Sonunda tanrılar cezalandırmış onları.</p>

  <p class="block1">Erginleme: Bir tarikate, gizli bir örgüte alman kişinin örgüte kabul edilme töreni. ‘Eriştirme’de denir. (Osmanlıca tekris, Fr. ve İng. initiation)</p>

  <p class="block1">Exu: Candomble* ve macumba*’da yaygın bir figür. Candomble geleneğinde, orixâ*’larla insanlar arasında bir aracıdır. Quimbanda kuttöresinde Şeytan’la özdeşleştirilmiştir. Umbanda’da ise, biri ‘ışık’, biri ‘karanlık’, biri iyilik, öteki kötülük yapan iki Exu vardır.</p>

  <p class="block1">Ex voto: (Latince) adak. Bir dileğin yerine gelmesi, ya da dileğin yerine getirilmesinden ötürü şükran duygusunu belirtmek için, Tanrı’ya, Meryem Ana’ya ya da Ermişlere sunulan şey.</p>

  <p class="block1">Evirmece: Bir sözcük ya da sözcük grubunun harflerinin sırası değiştirilerek elde edilen bir başka sözcük ya da sözcük grubu. (Fr. anagramme İng. anagram).</p>

  <p class="block1">Ezikast: XIV yüzyılda, Yunanistan’da ortaya çıkan bir mezhep: Bizanslı gizemciler. Yunanca hesychastes sözcüğü, ‘erinç içinde yaşayan’ anlamına gelir. Ezikast öğretisi, insanı tutkulardan ve günahtan arındırarak, yinelenen yakarılar ve beden hareketleri aracılığıyla iç erincine kavuşturmayı amaçlıyordu.</p>

  <p class="block1">Favela: Brezilya’da, büyük kentlerin çevresinde derme-çatma evlerden oluşan mahalleler. Bir tür gecekondu mahalleleri. (Çev.)</p>

  <p class="block1">Fedeli d’Amore: XIII. yy.’da, Kutsal Roma Germen İmparatoru II. Frederick’in sarayında, soylu duyguları yaymak ve Kilise’nin yozlaşmasıyla savaşmak için kurulmuş olan mezhep. Geleneğe göre, aralarında Dante’nin de bulunduğu bu mezhebin o dönemin gizemci akımlarıyla sıkı bağları vardı. Çiçekleri, özellikle gülü simge olarak kullanıyorlardı.</p>

  <p class="block1">Felsefe Taşı: Simyacıların, değersiz madenleri altına dönüştürme gücüne inandıkları madde. Felsefe taşının elde edilmesi simyanın en büyük ütopyalarından biri olmuştur. Felsefe taşını belirtmek için simyacılar çifte ad kullanırlar: ‘ateş ve hava’, ‘siyah ve beyaz’, ‘taş ve su’, ‘eril ve dişil.’</p>

  <p class="block1">Felsefe Tuzu: Simyada, ‘altın felsefe tuzu’da denen, potasyum sülfat. Yaygın bir yoruma göre, değersiz madenleri altına dönüştürme sürecinin ‘Beyaz Yapıt*’ aşamasında elde edilen madde.</p>

  <p class="block1">File: Bilgisayarda kütük.</p>

  <p class="block1">Filename: Bilgisayarda kütük adı.</p>

  <p class="block1">Finis Austriae: Latince sözcük anlamı: Avusturya’nın sonu. Avusturya Uygarlığının 19. yy. ile Birinci Dünya Savaşı arasındaki çöküş dönemi.</p>

  <p class="block1">Geburah: On Sefirah’tan biri; beşincisi. Adalet anlamına gelir. (Bk. Sefirah)</p>

  <p class="block1">Gematria: Kabala’da, kehanette bulunmaya yarayan sayılar elde etmek için, harflerin yerine onlara denk düşen sayılar koyma (İbranîler de, Yunanlılar gibi, sayıları, alfabetik harflerle belirtiyorlardı). (Bk. Notarikon ve Temurah)</p>

  <p class="block1">Gentile: Yahudi olmayan. Özellikle Hıristiyan. Mormonlar da, Mormon olmayanlara gentile derler.</p>

  <p class="block1">Gira: Bk. Pomba Gira</p>

  <p class="block1">Gizlicilik: Geniş anlamda, usçuluktan ve bilimsel dizgelerden kopuk yollar aracılığıyla, üstün ve gizli bilginin araştırılması. (Fr. ve İng. Occultism). Pitagorasçılık ve Yeni-Platonculuktan, Yahudi Kabala*’sına, İslam tasavvufuna dek halktan gizlenmiş tüm bilgileri kapsar. Dar anlamda, doğa bilgisinin büyüsel formüllerle elde edilebilecek gizlenmiş bir bilgi olduğu inancına dayanır. Astroloji, Simya, Teürji gibi XV yüzyılda bilim sayılmış olan tüm etkinlikler, Fal, Kehânet, Kabala, Büyü, Sihir, Büyücü Hekimlik, gizliciliğin kapsamı içindedir.</p>

  <p class="block1">Gnom: Büyüsel güçlere sahip yeraltı cinleri. Doğu kökenli mitolojik varlıklar olan Gnom’lardan, Kabalacı yazarların metinlerinde de söz edilir.</p>

  <p class="block1">Gnos: İ.S. II. ve III. yy.’da, Doğu Akdeniz havzasında gelişmiş olan felsefi-dinsel düşünce akımı. Başlangıç tarihi ve kurucusu bilinmemektedir. Kökleri olasılıkla Hıristiyanlıktan önce, İskenderiye’de, Judaizm ve Helenistik felsefenin kaynaşmasında yatar. Gnosis, kurtuluş güvencesi olarak doğanın ve Tanrının tam ‘bilgi’sidir. Gnos’ların incelenmesi uzun zaman Hıristiyanlık tarafından sapkınlık sayılmış, 1945’te, Mısır’da, Nag Hammadî’de, 50 ciltlik bir Gnostik kitaplığın bulunmasıyla yeni bir ivme kazanmıştır. Bugün yalnızca Gnostik ideolojinin özgünlüğü değil, Manicilik ve Katarlar’la, Kabala ve simya gibi bütün gizlici felsefe üstündeki etkisi kesinleşmiştir.</p>

  <p class="block1">Goetia: Karabüyü* ya da stregoneria* Cehennem güçlerini çağırarak, bazen insan kurban ederek yapılan şeytansal pratikler.</p>

  <p class="block1">Golconda: Haydarabad yakınlarında zenginliğiyle ünlü, elmas işlemeciliğiyle tanınan eski bir kent.</p>

  <p class="block1">Golem: Kutsal adların kullanılmasını içeren büyülü formülle üretilen, insana benzer yapay yaratık. ‘Golem’ sözcüğü, ortaçağda kabul edilen anlamda, biçimi olmayan madde demekti. Daha sonra yaygın söylenceye göre, Golem, Prag hahamı Judah Loew ben Bezalel tarafından yaratılmıştır.</p>

  <p class="block1">Golgotha: Kudüs yakınlarında İsa’nın çarmıha gerildiği yer.</p>

  <p class="block1">Graal: İsa’nın Son Yemek’te kullandığı tas. Arimatea’lı Giuseppe’ nin, Çarmıh’a gerilen İsa’nın kanını bu tasta topladığına inanılır. Kelt kökenli olan kutsal tas öyküleri, Ortaçağda bu Hıristiyan inancıyla birleşerek Graal Efsaneleri adı verilen Breton destanlarını oluşturmuştur. Kimilerine göre ise, Graal, değerli bir taştır. Graal söylencesi, Yuvarlak Masa ve Tapınak Şövalyeleri söylencesine karışmıştır. Tapınak Şövalyeleri’nin Graal’i Brötanya’da bir kalede sakladıkları söylenir.</p>

  <p class="block1">Grimoire: Büyüsel teknik ve ritüelleri açıklayan metin. Grimoire’lar, büyünün hazırlanması, erginleme ve cin çağırma ilkelerini betimler. En ünlüleri Clavicula Salomonis’tir.</p>

  <p class="block1">Gül-Haçlar: XVII. yy.’da Almanya’da ortaya çıkan içrek (ezoterik, batini) dernek. Cristian Rosencreutz adında bir Alman şövalyesi tarafından, 1484’te Doğu’ya yaptığı bir gezi sırasında kurulmuştur. 1486’da Fas’ta yüzü aşkın bir yaşta ölen Rosencreutz’un, Gül-Haçlar’ı, gizemcilik aracılığıyla, Kabala ile simyanın yeniden doğuşunu desteklemek amacıyla kurduğu söylenmektedir. Derneğin, bilgilerini açıklamamaya&nbsp; and içmiş az sayıda üyesi vardı. Tarikat, 1614’te Fama Fraternitatis, bir yıl sonra da, Confessio Fraternitatis adlarında iki manifestonun yayınlanmasıyla ün kazanmıştır.</p>

  <p class="block1">Hallouines: Druidler’in üç kutsal rahibesi</p>

  <p class="block1">Haşhaşın: Hasan Sabbah’ın Batınîliği (içrekliği). Kendisine bağlananları haşhaşla esrikleştirip onlara dilediğini yaptırdığı için bu adla anılır. (Bk. Şeyh-ül Cebel, no.lu not)</p>

  <p class="block1">Hellzapoppin: 1941’de Henry C. Potter’ın yönettiği, Nat Perrin’in müzikaline dayanan komedi filmi.</p>

  <p class="block1">Hepatoskopi: Hayvanların karaciğerlerine bakarak kehanette bulunma. Yunanlılarda ve Etrüsklerde çok yaygındı.</p>

  <p class="block1">Hardware: Bilişim terminolojisinde, ‘donanım’. Bilgisayarın makine kısmı.</p>

  <p class="block1">Hermes Trismegistes: Yunanlıların ve Mısırlıların ay tanrısı Thot’a verdikleri ad. Üç kez büyük Hermes anlamına gelir. Üç kez yaşayacağına inanılır. Yunanlılar onu eski bir Mısır kralı, din adamı, büyücülüğün, astroloji ve simyanın kurucusu saymışlardı. Tevrat’a göre, altıncı kuşaktan bir peygamber, Hanok’ tur. Kur’an’a göreyse, Adem ve oğlu Şiften sonra gelen üçüncü peygamber İdris’tir. İslam inançlarına göre, ‘göklerin esrarını bilen’dir; Tanrının onu göğe aldığına inanılır.</p>

  <p class="block1">Hermetizm: Adını Yunan Tanrısı Hermes’ten alır. Hermetik rahipler, ince bir sanat olan zehir hazırlama sanatını bildikleri, pratik büyü uzmanları oldukları için Hermes, gizli bilimlerin tanrısı sayılmıştır. Hermetizm, yalnızca erginlenmişlerin erebilecekleri bir dizi bilgi olarak kabul edilmiştir. Dar anlamda, Hermetizm. terimi, Hıristiyanlığın ilk üç yüzyılında oluşturulmuş olan, geleneğin Hermes Trismegistes*’e atfettiği ‘Hermetik yazılar’ın kapsadığı öğretiler bütününü belirtmek için kullanılır. Günümüzde ise bu terim, tüm büyüsel, simyasal ve astrolojik metinler için kullanılmaktadır.</p>

  <p class="block1">Hesed: Hesed (Yücelik), dördüncü Sefirah. Bazen ‘Gedullah’da denir. Yüceliğin yanı sıra, aşkı da temsil eder. Geburah* ve Tiferet* ile birlikte, ‘Psike Sefirahları’nı oluşturur. (Bk. Kabala)</p>

  <p class="block1">Hesperides: Yunan mitolojisinde, Günbatımı Perileri ya da Gece kızları. Dünyanın bilinen en Batı ucunda otururlar, altın elmaların bittiği bahçeye bekçilik ederlermiş.</p>

  <p class="block1">Hod: Sekizinci Sefirah. Yücelik anlamına gelir. (Bk. Kabala)</p>

  <p class="block1">Hokmah: İkinci Sefirah. Bilgelik anlamına gelir. Üçüncü Sefirah’a Binah’la birleşerek daha sonraki Sefirah’ları oluşturduğu için ‘Baba’ da denir. İlksel nokta olduğu için boyutları yoktur, ama yayılma gizilgücünü içinde taşır. Bu yüzden, ‘Varlık İlkesi’ de denir. İlk Üç Sefirah, istekten (Keter), düşünceye (Hokmah), düşünceden usa (Binah) dek gelişim sürecini simgelerler. (Bk. Kabala)</p>

  <p class="block1">Homunculus: Sperm, kan ve gizlici pratiklerle, cinsel birleşme olmaksızın yapay olarak üretilen küçük insan. Simyacılar için Homunculus, metaforik anlamda, güneşle ayın oğludur.</p>

  <p class="block1">Hospitalerler: XII. yy. başında Filistin’de, Kudüs’teki Ermiş Yuhanna hastanesini korumak için kurulmuş bir tarikat. Kısa bir süre sonra, Haçlılar tarafından ele geçirilmiş olan Kutsal Mezar’ı korumak için bir şövalye tarikatına dönüşmüşlerdir. Müslümanlara karşı Tapınak Şövalyeleri’yle birlikte savaşmış olmalarına karşın, Tapınakçılar’a karşıydılar. San Giovanni d’Acri’nin düşüşünden sonra Kıbrıs’a sığınmışlar, daha sonra Rodos’u ele geçirmişler, ‘Rodos Şövalyeleri’ adını almışlardır. Türklerin adayı ele geçirmeleri üzerine bu kez İtalya’ya sığınmışlar, daha sonra Malta’da karargâh kurarak ‘Malta Şövalyeleri’ adını almışlardır. 1789’da Napolyon tarafından Malta’dan kovulunca Roma’ya yerleşmişlerdir.</p>

  <p class="block1">Iahveh: Tanrı’nın dört harften, YHWE’den oluşan adının, Tetragramma’nın Kabaladaki çevriyazımlarından biri.</p>

  <p class="block1">Ialorixâ: Umbanda* kuttöreninde başrahibeler. Mâe-de-santo* da denir. İşlevleri pai-de-santo’nunkilere* benzer.</p>

  <p class="block1">Incubus: Antik inançlara göre, geceleri uykudaki insanlarla cinsel ilişki kuran, ya da karınlarının üstüne oturarak onlara işkence eden cinler. Geniş anlamda terim, kaygılı düşleri belirtmek için de kullanılır.</p>

  <p class="block1">İçrek, içreklik: Asıl gerçeklere, ancak çok az sayıda, bunları anlayabilecek yetenek ve bilgiye sahip kimselerin erişebileceği görüşü. (Arapça: Bâtınîyye, Fr. Esoterisme karşılığı). Pitagoras, öğrencilerini Esoterikos (içrek) ve Exoterikos (dışrak) diye ikiye ayırır, gizli öğretisini ancak birincilere öğretirmiş. Özellikle Hıristiyan ve İslam içrekliği dinsel dogmalarla çelişen, onları yadsıyan bir görüşü dile getirir. Gizemli dinler, Kabala, simya, içrek öğretilerdir.</p>

  <p class="block1">İlikler: Gnostikler arasında yaygın bir kurama göre, insan türü üçe ayrılır: ilikler, psişikler* ve pnömatikler.* İlikler (‘madde’ anlamına gelen hyle sözcüğünden) varoluşun maddi yönüne bağlı olup tinselliğe inanmazlar.</p>

  <p class="block1">Jakaranda: Pelesenkağacı. Güney Amerika’da yetişen, değerli kerestesi kahverengi, mor ya da esmer, hatta vişneçürüğü renginde, doğramacılıkta kullanılan bir ağaç.</p>

  <p class="block1">Janela: Portekiz mimarisinde, genellikle dörtköşe pencere.</p>

  <p class="block1">Jim della Canapa: Joseph Conrad’ın, romanının başkişisi Lord Sim’den esinlenmiş olabilir.</p>

  <p class="block1">Kabala: Gizemci ve içrek Yuda geleneği. Gnos’lardan* sonra ortaya çıkmış, onlardan etkilenmiştir. İbranca, Kabbalah, ‘gelenek’ anlamına gelir. Talmud* yasalarının kapsamadığı tüm gizemci spekülasyonları içine alır. Kabala XII. yy.’da Güney Fransa’ da, daha sonra İspanya’da gelişmiştir. Üç değişik okuma tekniği (gematria* notarikon* ve temurah*) kullanarak Kutsal Kitap’ı yorumlar. Erginlenmişler için bu yeniden okumanın amacı, Tanrı’nın, meleklerin ve cinlerin gizli adlarını belirlemektir. Bu adlar, onları doğru olarak dile getireceklere sonsuz bir yaratma ve yok etme gücü sağlarlar. Yahudilerin harfçilik ve sayıcılıkla karışık bir evren öğretisini içeren Kabala’nın felsefi temeli, Yunan Stoacılığının Kamutanrıcılığı (pantheism) ve Yeni-Platonculuk’tur. Sefer Yesirah ve Seferhazzohar (Sefer Yetsirah ve Sefer ha-Zohar biçimlerinde de yazılır) adlarını taşıyan iki kitaptan oluşan Kabala’nın yazılması bütün Ortaçağ boyunca sürmüş, ancak Ortaçağın sonlarına doğru tamamlanmıştır. Kabalacı evrendoğum (cosmogonie) kuramına göre, evren on sefirottan oluşmuştur. Bunlar, sırasıyla, Keter*, Hokmah*, Binah*, Hesed*, Geburah*, Tiseret*, Nezah*, Hod*, Yesod*, Malkut*.</p>

  <p class="block1">Kalak: Burun, burun ucu, tezek yığını gibi değişik anlamlara gelen bu sözcük, müzik dilinde, trompetin uç kısmı için kullanılır.</p>

  <p class="block1">Kali-Yuga: Sözcük anlamı: ‘Kali Çağı’. Hint inancında, Tanrı Siva’nın karısı olan, Ölüm ve Yıkım Tanrıçası Kali’nin adına her yıl insan kurban edilirdi. Zenci olarak tasarlanıyordu. Kimi incelemeciler, onun, Siva’nın çeşitli görünüşlerinden biri olduğunu önesürmüşlerdir. Bu görünüşlerin niteliğine göre, Kali, Sakti, Darvati, Durga adlarını almıştır. Krita-Yuga, Treta-Yuga ve DvaparaYuga çağlarının ardından gelen Kali-Yuga, 1200 yıl sürecek, onu, kozmik dönemlerin yenileneceği kurtuluş dönemi izleyecektir.</p>

  <p class="block1">Kapların Kırılması: Isaac Luria’nın Kabala öğretisinde, Sefirah’lar,* ilk boşlukta, simsum’un,* Tanrının ‘kasılması’nın ardından, tanrısal türümenin ışığını içine alan ‘kaplar’ olarak yorumlanır. Sefirah’ların aldıkları ilk biçim, göksel Adam Kadmon’du.* Ama sağlanan denge kalıcı bir denge değildi; çünkü tanrısal ışık, Adam Kadmon’un başından yayılmayı sürdürüyordu. İlk üç sefirot, ışığı tutabildiler, ama ışık öylesine güçlüydü ki, alttaki kaplar direnemeyip kırıldılar, parçaları evrene dağıldı. Bu kozmik kargaşadan madde doğdu; dünyanın düzeni, başlangıçtaki düzenden değişik oldu.</p>

  <p class="block1">Karanlıklar Hükümdarı: Şeytan’ın birçok adından biri. Şeytan, Tanrının ışığının ulaşmadığı karanlıklara egemendir.</p>

  <p class="block1">Kara Yapıt: Simyada, Büyük Yapıt’ın oluşturulması sürecinde, maddenin ilk dönüşüm aşaması; çözülme ve damıtılma aşaması.</p>

  <p class="block1">Kardesizm: Takma adı ‘Alain Kardec’ olan, XIX. yy.’da tinselciliğin kurucularından, Hippolite Leon Denizard Rivail’ın öğretisi. Elli yıllık bir çalışmanın ardından, 1857’de yayımlanan Ruhlar Kitabı’yla ünlenmiş, Fransa’da yaklaşık 600.000 mürit kazanmıştır. Kardec’e göre, tinsel evrim, bir dizi yeniden-dirilişle gerçekleşir; her bedensel yaşam, bir ilerleme aşamasıdır.</p>

  <p class="block1">Katarlar: Yunanca katharos, ‘arı’ sözcüğünden. XI-XV yy.’da özellikle Fransa ve İtalya’da yayılmış olan Heretik akım. Köylüler arasına yayılan Katarlar, dinsel olmaktan çok, felsefi-ahlâksal öğretiler yayıyorlardı. Şaraplı ekmek âyinini, cehennemi, yeniden diriliş dogmasını, özel mülkiyeti ve savaşı yadsıyorlardı. Sonraları, Doğu mezheplerinden, özellikle Manicilik’ten esinlenmişlerdir. XII. yy.’da papalığın düşmanlığına yol açmışlar; 1209’da, Papalık, Albigensi’ye (Albi Katarları’na) karşı bir haçlı seferi düzenlenmiş; bir toplu kırım sonunda ortadan kaldırılmışlardır.</p>

  <p class="block1">Katışım: Matematikte, bir kümeden, sıra gözetilmeksizin seçilen bir ya da daha çok öge. (Fr. combinaison, İng. combination)</p>

  <p class="block1">Kelippot: İbranca ‘denizkabuğu’ anlamına gelen bu sözcük, Kabala terimi olarak, Sitra Ahra (‘öte yan’)’ın, karanlık türümelerin ve kötücül güçlerin krallığının karanlık biçimlerini belirtmek için kullanılır. Dünyada kötülük, Sefirot*’un altında, yaşam güçlerinin ayrışım ya da çeşitlenme sürecinde oluşan bir sapmadan doğmuştur. Kötülük, artık iyilikle dengelenmeyen ayrı bir şeye dönüşür. Kelippot, kabalacı Isaac Luria’ya göre, kapların kırılması* sırasında oluşur. Kelippot’un tutsağı olan birkaç ışık pırıltısı, onların besinini ve yaşamsal gücünü sağlar. (Kelippot, Quelippot biçiminde de yazılır.)</p>

  <p class="block1">Keter: Keter (Taç), Birinci Sefirah. Çemberi üstünde dönerken tüm gerçeği ‘kapattığı’ için Taç adını almıştır. Hem ‘hiç’, hem de, yaratışa hazırlanan ‘tanrısal istem’in ilk devinimidir. Sefer Yesirah’a (Bk. Kabala) göre, Keter, Yaşayan Tanrının Ruhu (Ru’ahydur. ‘Ruh’ sözcüğü, hem hava ya da eter, hem de ‘soyut varlık’ anlamında kullanılmıştır. (Bk. Sefirah)</p>

  <p class="block1">Kırmızı Yapıt: Simyada, değersiz madenlerin altına dönüştürülmesi sürecinin, öğelerin birbiriyle kaynaşarak gümüşsü ya da ‘aysı’ duruma geldikleri Beyaz Yapıt* aşamasından sonra, elde edilen maddenin ‘güneşsi’ duruma geldiği son aşama.</p>

  <p class="block1">Klon (Clon): Botanikte, bölünen bir bitkiden oluşan bitkiler. Zoolojide, özel bir işlemle çekirdeği etkin duruma getirilmiş hücrelerden oluşan ve birbirine benzeyen canlılar grubu.</p>

  <p class="block1">Kolkhis (Colchis): Bk. Altın Post</p>

  <p class="block1">Kromlek: Çember biçiminde yerleştirilmiş iri taşlardan oluşan, en çok Fransa, İsveç, Danimarka ve Britanya Adalarında rastlanan, tarih-öncesi anıt-taş.</p>

  <p class="block1">Kudüslüler: Kudüs’ün yerli halkı anlamının ötesinde, bir şövalye tarikatı olan Malta Şövalyeleri anlamında kullanılır. (Bk. Hospitaler)</p>

  <p class="block1">Kundalini: Sanskritçe, ‘yüzük biçiminde yuvarlanmış’ anlamına gelen bu terim, Hint gizemciliğinde, her insanda gizil-güç olarak bulunan yaşamsal gücü belirtir. Omurganın altında bulunduğuna inanılan bu manyetik güç, kendi üstüne çöreklenmiş bir yılan (ya da yılan-kadın)la simgelenir. Eğretileme olarak, psiche ve Eros’un gizli güçlerini anıştırır.</p>

  <p class="block1">Kuttören: Rit.</p>

  <p class="block1">Landgraf: Ortaçağ Latincesindeki ‘landgravius’ sözcüğünden türemiş, bir soyluluk unvanı; bölgesel kont (Almanca, land (bölge) ve graf (kont) sözcüklerinin birleşmesinden oluşmuş bir terim, bir soylu tarafından yönetilen kontluk anlamına da gelir.</p>

  <p class="block1">Lenci: Lenci bebekleri, otuzlu ve kırklı yıllarda, küçük kızların değil, hanımların divanları süslemek için kullandıkları -alabildiğine kitsch- bebekler.</p>

  <p class="block1">Lourdes: Güneybatı Fransa’da (Pireneler) Meryem Ana’nın 1858’ de, Bernadette Soubirous’ya göründüğüne inanılan kutsal yerin bulunduğu Ren,* Hac yolculuklarının önemli bir parçasını oluşturan bu kutsal yer, bugün hâlâ gelişmekte olan bir turizm sanayiini beslemektedir.</p>

  <p class="block1">Lutetia: ‘Lutetia parisiorum’, Seine Nehrinin ortasında küçük bir kentti. İ.Ö. 153’te Sezar tarafından ele geçirildi. Paris kenti bu adada doğup gelişti.</p>

  <p class="block1">Maat: Mısırlılarda gerçek ve adalet tanrıçası. Tanrı Ra’nın kızı olan bu tanrıça, öte-dünyada ölülerin ruhlarını yargılayan yargıçlar kurulunun üyelerinden biriydi.</p>

  <p class="block1">Macumba: Brezilya’da yaygın bir tapım. Köle olarak getirilmiş Afrikalıların dinleriyle Katolik geleneğinin karışımından doğmuştur. Candorable’den,* etnik temeli bakımından ayrılır: macumba, Bantu (Angola’lı, Kongo’lu, Mozambik’li zenciler) kültüründen, candomble ise, gegenago (Sudan) kültüründen etkilenmiştir.</p>

  <p class="block1">Mâe de santo: Umbanda* kuttöreninde rahibe.</p>

  <p class="block1">Magi: Metlerle Perslerde Zerdüşt rahipler. Daha sonraki dönemde, müneccimlik ve gizli bilimlerle uğraşan Kaide rahiplerine de</p>

  <p class="block1">Magi denirdi. Sözcüğün tekili Magus seyrek olarak kullanılır. Çağdaş Batı dillerindeki ‘magie’, ‘magic’ sözcükleri buradan gelir.</p>

  <p class="block1">Malkut: Sefirah’ların onuncu ve sonuncusu. ‘Krallık’ anlamına gelir. Yeryüzünü, İsrail Krallığını, son olarak da, Bilgi Ağacını temsil eder. (Bk. Sefirah)</p>

  <p class="block1">Mandala: Sanskritçe, ‘çember’, ‘daire’. İçinde geometrik desenlerin yer aldığı bir daire; olumsuz güçlerin içine giremeyecekleri arınmış bir alanı, daha geniş bir anlamda ise evreni simgeler.</p>

  <p class="block1">Manicilik: III. yy.’da Mani tarafından İran’da kurulmuş olan bireşimsel bir din. Gnostik, Hıristiyan ve Zerdüşt öğelerin kaynaşmasından oluşan bu dine göre, dünya sürekli bir savaşım içinde olan iki ilke tarafından yönetilir: iyilik (ışık) ve kötülük (karanlık). Bu karşıtlık insan ruhunda da vardır. Ruhun mutlak kurtuluşu, cinsel ilişkiden kaçınma, et yememe, sık sık oruç tutma gibi özverilerle sağlanabilir. İran’da kovuşturulan Manicilik, Asya ve Afrika’da hızla yayıldı. Ortaçağın Katolikliğe karşı olan bütün mezhepleri, örneğin Katarlar ve Bogomiller, Manicilik’ten büyük ölçüde etkilenmişlerdir.</p>

  <p class="block1">Mantra: Hint gizemciliğinde ve Yogada, ‘kutsal söz’. Sürekli yinelendiğinde yoğunlaşmayı sağlar. Kimileri sözcük biçimine girmiş Tanrı sayılır. Kimelirininse belli bir anlamı yoktur. Mantra’ların en üstünü ‘Om’dur. Bütün din kitapları bu kutsal sözcükle başlar. Aum’ biçiminde de yazılan ‘Om’, mantra’ların başında gelir; Tanrıya selâm niteliğindedir. Özellikle Lamaizmde (Tibet Budacılığı), ‘Om mani padme hum’ biçiminde kullanılır. Belli bir anlamı olmayan kutsal sözcük om’la, Lotus çiçeğinde ‘mücevher’anlamına gelen sözcüklerden oluşur.</p>

  <p class="block1">Mensur: Eskiden Alman öğrenciler arasında yapılan ‘düello.’ Düello yarası, yüreklilik kanıtı olarak onurla taşınırdı.</p>

  <p class="block1">Metatron: Kabala geleneğinde bir meleğin adı. İncil’in Vahiy kitabında Jahoel’le ya da, yaşı üç yüze erince ölmeyip ruhunun temizliğinden ötürü göğe çekilen Enoch’la özdeşleştirilir. Talmud*’da ise, dünyanın doğuşu sırasında yaratılan bir melekle özdeşleştirilir.</p>

  <p class="block1">Mithra: Zerdüşt dini geleneğine ait, Pers kökenli Işık Tanrı. Tüm Akdeniz havzasına ve Roma’ya yayılmıştır. İran inançlarına göre, bir kayadan doğan Mithra, kozmik boğa’yı kurban ederek dünyayı yaratmıştır. Mithra, yaratıcı bir tanrı olmaktan çok, büyük güneş-tanrı ile insanlar arasında aracılık eden ve insanların ruhlarını kurtarmaya çalışan bir peygamber durumundadır. Boğayı da güneş-tanrının buyruğuyla öldürmüştür. Daha sonra, Hintlilerin Veda dininde rastlanan Mitra’ları birbirinden ayırmak için, İran Tanrısı Mithra, Hint tanrısı ise Mitra (Sanskritçe ‘dost’) biçiminde yazılmaktadır.</p>

  <p class="block1">Moloh: Moloh (Kartaca) ‘güneş-tanrı’. İncil’de Molek diye adı geçer. Kendisine insan, özellikle çocuk kurban edilirmiş. Marx, 1864 yılının ekim ayında yaptığı bir konuşmada Moloh’tan söz eder. Kurban edilecek çocuklar, tanrının bronzdan yapılmış, içi boş yontusunun üzerine gerilmiş bir ızgaranın üstüne konur. Izgara yükseltilince, kurban, önceden kızdırılmış yontunun içine düşerdi.</p>

  <p class="block1">Mu: Antik Maya söylencesine göre, Pasifikte yitik bir anakara ya da ada. Bazı araştırmacılar, Mu’yu Atlantis’le özdeşleştirmişlerdir. (Bk. Atlantis)</p>

  <p class="block1">Mysterium Conjunctionis: Latince, ‘birleşmenin gizi’ anlamına gelen bu terim, simyacılar ve gizli bilimcilerce değişik anlamlarda kullanılmıştır. C. G. Jung, 1955’te yayımladığı, bu adı taşıyan yapıtında, daha önceki yapıtlarında ortaya attığı düşünceleri geliştirerek, psikolojinin simyasal bir temelini kurar.</p>

  <p class="block1">Naometria: Sözcük anlamı, Yunanca, ‘bir tapınağın iç boyutlarının ölçülmesi’. Masonik simgecilikte, Süleyman’ın Tapınağı’nın söylencesel mimarı Hiram’la bağıntılı olarak kullanılır.</p>

  <p class="block1">Nezah: Yedinci Sefirah. ‘İstikrar’ anlamına gelir. Aynı zamanda zaferi ve sonsuzluğu simgeler. Hod* ve Yesod*’la birlikte Sefirot Ağacı*’nın üçüncü üçgenini oluşturur. Nezah’ın sıfatı ‘estre' ‘Melekler Ordusu’dur. (Bk. Sefirah)</p>

  <p class="block1">Nike: Yunan mitolojisinde zaferi simgeleyen bir tanrıça. Tanrıçayı, kanatlı, uçan bir genç kız olarak temsil eden, halen Paris’te, Louvre Müzesinde bulunan, Helenistik yontu.</p>

  <p class="block1">Noffo Dei: XIV yy.’da yaşamış, Floransalı haydut. Tapınakçılar*’ı ihbar etmiş; ‘tanrıtanımazlık’ ve ‘büyü’yle suçlanarak, Güzel Filip (bk. Tapınakçılar) tarafından yakılmaya mahkûm edilen Troyes piskoposu aleyhine tanıklık ettiği için, daha sonra yalancı tanıklıkla suçlanmış; bu yüzden canından olmuştur.</p>

  <p class="block1">Notarikon: Üç Kabala yönteminden biri (Bk. Temurah ve Gematria). Bu yöntemde, akrostişler oluşturmak için sözcüklerin yalnızca başharfleri okunur.</p>

  <p class="block1">Nous: Basilide’nin gnostik öğretisinde ‘us’: Kozmos’u, Hiperkozmos’tan (yukarıda olandan) ayıran sınır. Valentinus’a göre, eon’*ların ilki. Hermes Trismegistes’e göre Tanrı gerek başlangıçtaki varlık, gerekse, dünyanın yaratıcısı Demiurgos* olarak.</p>

  <p class="block1">Nürnberg Bakiresi: XVI. yy. sonuna dek kullanılan, içinde demir çivilerin bulunduğu kadın biçiminde bir lâhiti andıran işkence âleti.</p>

  <p class="block1">Obe issant: A. Bollee tarafından 1873’te yapılan, on iki kişilik, buharlı toplu taşıma aracı.</p>

  <p class="block1">Odin: İskandinav mitolojisinde, en büyük tanrı; savaş akıl ve şiir tanrısı. Anglo-Sakson Wodan’la özdeştir.</p>

  <p class="block1">Oga: Candomble* terminolojisinde, mali yardım sağlayarak tapınağın etkinliklerini destekleyen kişi.</p>

  <p class="block1">Okrana: Rusya’da, 1881’de, II. Alexander’in öldürülmesinden sonra kurulmuş, Çarlık rejiminin siyasal polis örgütü.</p>

  <p class="block1">Ophiulcus: Yılancı takımyıldızına verilen ad.</p>

  <p class="block1">Orixâ: Umbanda tapımında kutsal varlıklar. Sık sık Katolik geleneğinin ermişleriyle benzeştirilmişlerse de, özgünlüklerini korumuşlardır. Söylenceye göre, Tanrı, dünya ile orixâ’lar aracılığıyla temas kurar. Bunların ilki Oxalâ’dır.</p>

  <p class="block1">Oxâla: Brezilya mitolojisinde, iki-cinsiyetli bir tanrı. Orixa’ların* başı. Aganju ile Yemenja* ondan doğarlar.</p>

  <p class="block1">Oxossi: Brezilya mitolojisinde, orixa’*lar arasında sayılan bir tanrı. Çok kez, elinde yay tutan bir avcı biçiminde temsil edilir.</p>

  <p class="block1">Pai de santo: Candomble* ve Macumba* kuttörenlerinde tapınağın başı. Kuttören sırasında medyumların trans durumuna girmesi ve ruhların onları ele geçirmesinin aşamalarını yönetir.</p>

  <p class="block1">Palomar Dağı: Mount Palomar. California’da, dünyanın en büyük gözlemevlerinden birinin bulunduğu 1800 m. yüksekliğindeki dağ.</p>

  <p class="block1">Pamersiel: İbran melekbiliminde bir varlık.</p>

  <p class="block1">Pandit: Brahman bilgini ve rahibi.</p>

  <p class="block1">Parnasyen: (Fr. Parnassian.) Romantizme tepki olarak XIX. yy.’da Fransa’da ortaya çıkan, şiirde biçimin kusursuzluğunu vurgulayan, ‘sanat sanat içindir’ ilkesini savunan, aralarında, Le conte de Lisle, Gautier, Sully Prudhomme gibi ozanların bulunduğu şiir okulu.</p>

  <p class="block1">Parsufim: Isaac Luria’nın Kabala*’sına göre, ‘Kapların kırılması’ndan* sonra, Adam Kadmon*’un dengesinin yeniden sağlama sürecinde, Sefirah’ların* yerini alan türümeler. Sözcük anlamı, ‘yüz’ ya da ‘fizyonomi’dir.</p>

  <p class="block1">Password: Bilgisayar dilinde şifre.</p>

  <p class="block1">Paulusçular: Olasılıkla Suriye ve Mezopotamya arasındaki sınır bölgesinde doğmuş, VII. yy.’da Ermenistan’a yayılmış, hakkında çok az şey bilinen Paulus adında birinin kurduğu sap-kın mezhep Paulusçular, yalnızca Yeni Ahit’i tanıyorlar, Eski Ahit’i yadsıyorlardı. Kendilerinin gerçek Hıristiyanlar olduklarına inanıyorlar, İsa’nın dirilişini yadsıyorlardı. Onlara göre, dünyayı yaratmış olan bir iyi tanrı, gelecekte dünyayı yönetecek olan bir de kötü tanrı vardı. Bizans İmparatoru I. Basilius’ un düşmanlığını kazanmışlar, LX. yy.’da kanlı savaşlar sonucunda dağılmışlar, Suriye ve Bulgaristan’a sığınmışlar, kimileri Müslümanlıkla, kimileri Bogomillerle kaynaşmışlardır.</p>

  <p class="block1">Pnömatikler: Gnostikler arasında yaygın bir kurama göre, insan türü üçe ayrılır: ilikler* psişikler* ve pnömatikler. Yalnızca Pnömatikler (Yunanca ‘zihin us, ruh’ anlamına gelen pneuma sözcüğünden), gnosis’e, Tanrı’nın özünü açıklayacak bilgiye erebilirler.</p>

  <p class="block1">Poltergeist: Cin, ifrit, gulyabani. (Alm.)</p>

  <p class="block1">Pomba Gira: Umbanda* tapımında, Earu’nun* arkadaşı ve sevgilisi. Tören sırasında kadınların içine giren ruh. Kadınlar çekiciliklerini artırmak için kırmızılar giyip kokular sürünürler.</p>

  <p class="block1">Popelikanlar: Latince Populicani. Başlangıçta Paulusçular'a verilen ad.</p>

  <p class="block1">Pretos Velhos: Umbanda* tapımında, egun*’ların bir bölümünü oluşturan ve Afrikalı ataları temsil eden yaşlı bilgeler. Beli bükük, yaşlı zenciler olarak yansıtılırlar. Erkekler ak sakallı, kadınlar tombuldur. Söylencesel bir Afrika’yı, çok eski zamanlarla geleneksel bir bağı simgelerler.</p>

  <p class="block1">Printer: Bilgisayar dilinde, ‘yazıcı’.</p>

  <p class="block1">Psikopomp: Yunanca ‘ruhları yöneten’ anlamına gelen bu terim, ölülerin ruhlarını Hades’e götürdüğü için Yunan tanrısı Hermes’i belirtmek için kullanılırdı.</p>

  <p class="block1">Psişikler: Gnostikler arasında yaygın bir kurama göre, insan türü üçe ayrılır: ilikler* pnömatikler* pisişikler. Psişikler (Yunanca, ‘zihin, us, ruh’ anlamına gelen psiche’den), varoluşta, transandantalın (aşkın olanın) belirleyici varlığına inanırlar, tinselcilikle uğraşırlar. Ancak, inançlarının, mucizeler ve tanrısal işaretlerle beslenmesi gerekir.</p>

  <p class="block1">Quimbanda: Bk. Umbanda.</p>

  <p class="block1">Radyoestezi: Bir sarkacın salınımları ya da bir çubuğun titreşimleriyle devinime geçirilen çeşitli madde ve nesnelerin algılanması.</p>

  <p class="block1">Radyoestezik: Işınıma duyarlı, ışınım sezici.</p>

  <p class="block1">Radyoestezik Sarkaç: Radyoestezide su tabakaları bulmak için kullanılan sarkaç.</p>

  <p class="block1">Ramsinga: Hint kökenli bir müzik aleti. İnce madenden yapılmış dört borudan oluşan bir çeşit uzun trompet. Çok uzun bir soluk gerektiren bu çalgının sesi çok uzaklardan duyulabilir. 37mg*’lar bu çalgıyı kutsal banyan ağacının yanında çalarlar, ağacın gövdesindeki bir yarıktan yeraltı tapınaklarına girerlerdi.</p>

  <p class="block1">Rebis: Latince, res bis, ‘iki şey’ ya da ‘çifte’ anlamına gelen iki sözcükten oluşturulmuş simya terimi. Beyaz Yapıt*’ın sonunda, çifte nitelik kazanıp, dişil ve eril öğeleri birleştirerek hermafrodit’i oluşturan maddeye verilen ad. Kara Yapıt*’ta, çözülme aşamasında, ‘çözücü’ ve ‘çözelti’ anlamında da kullanılır.</p>

  <p class="block1">Rebus: Bazı harfler, resimler ve sahnelerle, bir sözcüğün ya da tümcenin oluşturulduğu bilmece-oyun.</p>

  <p class="block1">Rocaille: Çakıl ve deniz kabuklarından yapılan yapıt. Rocaille üslubu (XVIII. yy.), XV Louis üslubu kayalık, mağara ve deniz kabuklarını andıran süs; bu üslupta yapılmış mobilya.</p>

  <p class="block1">Run: Eski İskandinav dilinde runar (giz, gizem) sözcüğünden. İlk Germen ve İskandinav alfabelerinde kullanılan harfler. Sesbilimsel ve kültürel anlamlarının&nbsp; dışında, büyüsel bir özellikleri olduğuna da inanılırdı. Genellikle taşlar, daha seyrek olarak nesneler üstündeki graffiti’de bunlara rastlanır.</p>

  <p class="block1">Sacre-Coeur: İsa peygamber. İnsanlara duyduğu sevgiden ötürü, İsa peygambere, ‘kutsal-yürek’ anlamına gelen bu ad verilmiştir.</p>

  <p class="block1">Saint-Germain Kontu: Kökeni, gerçek adı bilinmeyen bir kont. (Saint-Germain Kontu, sık sık kullandığı bir takma addır). Doğum tarihi bilinmediği gibi, ölüm tarihi de kesinlikle bilinmemektedir (kimilerine göre 1784, kimilerine göre 1785). İlk izlerine, 1740 dolaylarında Londra’da rastlanır. İngiliz soyluları ve Galler Prensi’nin çevresinde bulunmuş, Hindistan’a yolculuk etmiştir. Daha sonra Paris’e, Hollanda’ya, Leipzig ve Berlin’e gitmiştir. İlerlemiş yaşlarında bile kırklarında sağlıklı bir adam görünümündeydi. Uzun yaşam iksirine sahip olmakla ün kazanmıştı. Geçmiş yaşamlarına ilişkin olayları ayrıntılı biçimde anlatarak herkesi şaşırtırdı. Birçok diller bilen, olağanüstü bir tarih bilgisine sahip biriydi. La tres sainte Trinosophie, La sacree magie que Dieu donna d Moyse adında bir büyü kitabı, simya ile bir incelemenin onun tarafından yazıldığına inanılır.</p>

  <p class="block1">Sam Spade: Amerikalı yazar Dashiell Hammet’in, Malta Şahini (1930) adlı romanının başkişisi olan Özel dedektif. Sam Spade, klasik ingiliz okuluna karşı bir okul oluşturan polis romanı yazarlarının prototipi olmuştur.</p>

  <p class="block1">Sefirah: Sefirot* Kabalanın*, temel öğretilerinden biri; bir kozmogoni kuramı. Bu kurama göre, evren, Tanrı’nın, simsum’larla (bk. Kapların Kırılması), kendi kendini dışlaştırmasıyla oluşmuştur. Bu oluşum, Sefirot (Daireler) denen otuz iki daire aşamasıyla gerçekleşmiştir. Bunların her biri, Tevrat’ın Tanrı’ya verdiği adlardan birini, sonuncusu Adonai adını alır; tümü birden Adam. Kadmon*’u, (Örnek İnsan’ı) oluşturur. İlk on daire yaratıcı söz (kelâm)dür. Kendi içinde kusursuz olan, En-Sof’tan -Tanrı’dan- türeyen Sefirah’ların işlevi, tanrısal olanla insansal olan arasında bir köprü oluşturmaktır. Kabalacıların başlıca sorunu, Sefirah’ların özüyle, Tanrı’nın özünün aynı olup olmadığıdır. İlk Kabalacılar, Türeten ile Türümeler’in aynı olduklarını öne sürüyorlardı. Sefer Yesirah’ta (bk. Kabala), ilk dört Sefirah’ın (Keter* Hokmah* Binalı* Hesed*), birbirinden türedikleri, bir çeşit ‘ilk öğeler’ oldukları, öteki Sefirah’larınsa, farklı bir nitelikle olup, boşluğun altı boyutunu temsil ettikleri belirtilmektedir (Geburah* Tiferet,* Nezah* Hod* Yesod* Malkut’*). On Sefirah, sırasıyla, Tanrı’nın adlarının belirişi olarak tasarlandığı için, Tanrı’nın her adına bir ‘sıfat’ denk düştüğünden, yeni bir dizi denklikler oluşturur. Örneğin, EHYEH, ‘ben’im’, AIDONAI, ‘Krallığın Yolu’ demektir: EHYEH (Keter), YHWH (Binah), YAH (Hokmah), ELOHIM (Geburah), ELOHIM ZEVA’OT (Hod), YHWH (Tiferet), YHWH ZEVA’OT (Nezah) ELHAI SHADDAI (Yesod), ADONAİ (Malkut).</p>

  <p class="block1">Sefirot: İbranca, Sefirah*’ın çoğulu.</p>

  <p class="block1">Sefirot Ağacı: Sefirah*’lar, değişik biçimlerde tasarlanmıştır. Bunların birincisi, merkezde YHWH (Tiferet*)’n\n bulunduğu, ortak merkezli dokuz daireden oluşur. İkincisi, her Sefirah’*ın, baş, gövde, kollar, bacaklar vb. simgelediği bir insan vücudu&nbsp; (Adam Kadmon*) biçimidir. Üçüncüsü ise, kökleri yukarıda (Tanrıya doğru) dalları aşağıda (yere doğru) bir kozmik ağaçtır.</p>

  <p class="block1">Sibilla Kitapları: Antik Roma’da dinsel çevrelerde kullanılan kehanet metinleri. Heksametron dizesiyle yazılmış kehanet sözleri derlemesi olan Libri Sibillini ya da Sacerdotes Sibillini, İ.Ö. 28 yılından beri Roma’da, Palatinus’taki Apollon Tapınağında saklanmıştır. Kâhinler, Senato’nun kararıyla bu kitapları açarlar, en uygun sözleri seçip yorumlayarak Senato’ya bildirirler, Senato da bu yorumlara göre kararlar alırdı.</p>

  <p class="block1">Simsum: Tanrının, ‘türümeler’den önceki, kasılmalarından, Sefer ha-İyyun adlı antik bir İbranca metinde söz ediliyordu. Isaac Luria’nın da benimsediği bu kavrama göre, Tanrının ilk edimi, bir yaratış edimi değil, tam tersine, yaratılışa yer açmak için bir ‘kendi kendini sınırlandırma’ edimidir. Bu nedenle, ‘simsum’, Tanrının ‘içeri doğru’ kasılması anlamında değil, kendisinin olan bir boşluktan, kasılarak çekilmesi anlamında anlaşılmalıdır. Tsimtsum biçiminde de yazılır.</p>

  <p class="block1">Simya: Değersiz madenlerden altın yapma sanatı. İçrek bir öğreti olan simyanın tinsel düzlemdeki amacı ise, sıradan insanı, ‘tinsel’ insana dönüştürmektir. Bu dönüşüm, Felsefe Taşı* aracılığıyla gerçekleştirilecektir. Kökleri Antik Yunan’da bulunan simya, gnostik çevrelerde gelişmiş, daha sonra Araplara geçmiştir. Simya öğretisinin ilk bireşimi, Câbir İbn-Hayyam’ın yapıtlarında görülür. XII. yy.’dan başlayarak, Arapça metinlerin çevirileri aracılığıyla, Batıda yeniden gelişmiştir. Simyanın sonul amacı, Büyük Yapıt’ı* gerçekleştirmektir. Bu sürecin üç aşaması, Kara Yapıt* Beyaz Yapıt* ve Kırmızı Yapıt’*tır.</p>

  <p class="block1">Sinarşi: Toplumsal işlevlerin birbirinden ayrılmasına dayalı, erkin çeşitli gruplarca birlikte kullanıldığı bir yönetim biçimi. İçrek öğreti çevresinde Sinarşiye inananlardan biri, Saint-Yves d’Al-veydre, bir Avrupa Devletleri Konseyi ile bir Uluslararası Kilise Konsey’inden oluşan bir Merkezi Yönetim tasarlıyordu. d’Alveydre, 1882’de yayımlanan İşçilerin İşlevi ile 1884’te yayımlanan Yahudilerin İşlevi adlı yapıtlarında, bilimsel öğretilerle Yahudi-Hıristiyan dinsel gelenekleri arasında bir uzlaşma önermiştir.</p>

  <p class="block1">Software: Bilişim terminolojisinde, ‘yazılım’. Bilişim Terimleri Sözlüğü’nün yazarı, Prof. Aydın Aybay, Türk Dili dergisinin Ağustos 1922 sayısında, yayımlanan yazısında (Bk. Kaynakça) ‘yazılım’ teriminin kullanılmasıyla ilgili olarak şöyle diyor: “1966’ da önerdiğimiz ‘yazılım’ sözcüğünü, ilkin, 1960’ların başında, A.B.D.’de kullanılan ‘software’ sözcüğünden sonra, yeryüzündeki bütün diller içinde, İngilizce, ‘Software’ sözcüğünden sonra, ikinci ulusal sözcüğü, ‘yazılım’ sözcüğünü, bundan sekiz yıl sonra, 1974’te, Fransa’da, ‘logiciel’, ardından, İspanya’ da, ‘logical’, İtalya’da ise, ‘sistemi logici’ sözcükleri izledi.”</p>

  <p class="block1">Sophia: Gnostik gelenekte ‘Bilgelik’i temsil eden dişil öge. Sonraları, çeşitli romanesk kişiliklere büründürülmüştür. Hermes Trismegistes’ten esinlenen düşünce okuluna göre, Sophia, öte-dünyada yargıç rolünü üstlenecek ‘Işık Bâkiresi’dir.</p>

  <p class="block1">Stilnovisti: XIII. yy.’ın ikinci yarısında, Polonya’da ortaya çıkmış Taoscana’ya, özellikle Floransa’ya yayılmış yeni bir şiir ‘okul’u. Stilnovistler, taşranın sevgi kavramlarından etkilenmiş, halk dilini işlemiş, inceltmişlerdir. Sevinin, tinsel ve ahlaksal yüceliş aracı olduğunu öne sürmüşlerdir. Aralarında, Guido Cavalcanti, Cino da Pistoia, Lapo Gianni ve genç Dante de vardı.</p>

  <p class="block1">Stregoneria: Karabüyü. XV-XVI. yy.’larda; belli yerlerde toplanıp cinleri ve öteki cehennem varlıklarını çağırarak onlarla cinsel ilişkiye girmek ve Şeytan’a Tapınakla suçlanan büyücü kadınlar yargılanmış, binlerce kadın yakılmıştır.</p>

  <p class="block1">Styks: Yunan mitolojisinde Okeanos’un kızları arasında en başta geleni.</p>

  <p class="block1">Succubus: Antik inançlara göre, geceleri erkeklerle birleşmek için kadın biçimine bürünen cinler.</p>

  <p class="block1">Şekinah: Tanrının yeryüzündeki varlığını belirtmek için kullanılan Kabala terimi. En-sof* ile Şekinah arasında şu fark vardır: En-sof, insanlar için bilinemez, adı dile getirilemez mutlak Tanrı; Şekinah ise, onun ‘tezahürü’, duyularla algılanabilen dünyadaki ‘varlığı’dır.</p>

  <p class="block1">Talmud: Kutsal İbranca metin. Mishnah (İncil-sonrası yasaların ilk yetkin derlemesi) ve İncirle ilgili notlar ve açıklamalar derlemesi. Filistin Talmud’u (Leyden’deki 1289 tarihli el yazması) ve ondan daha geniş kapsamlı, daha tanınmış, Babil Talmud’u (Münih Kodeksi, 1343) diye bilinen iki Talmud vardır.</p>

  <p class="block1">Tapınakçılar: XII. yy. başlarında, Kudüs’te, Ugo de Payns tarafından kurulmuş, dinsel-askeri tarikata bağlı şövalyeler. Kısa zamanda, aralarında Hugh de Champagne’ın da bulunduğu Batılı prensler ve dinsel yetkelerin desteğini kazanmış; 1128’de, Ermiş Bernard başkanlığında toplanan Troyes konsili tarafından kuralları saptanmıştır. Bu kurallar, Ortaçağ kültürünün dogmalarına göre ayrı ayrı kalması gereken iki ülküyü, rahip ve şövalye ülküsünü birleştirmiştir. Böylece, Tarikat hem Haçlıların ülküsünü benimsemiş, hem de Golgota ve Kutsal Mezarın yanı sıra, Kudüs Tapınağını ve Kutsal Diyar’la, bu topraklara ulaşımı sağlayan yolları koruma görevini üstlenmiştir. Tapınak Şövalyeleri birçok savaşlarda cesaret ve yüreklilikleriyle sivrilmişler, kiliseden sağladıkları ayrıcalıklarla zaman içinde alabildiğine zengin ve güçlü olmuşlardır. Bu durum, Tapınakçılar’ın çevresinde bir düşmanlık yaratmış, özellikle Kut-sal Diyar düştükten sonra bu düşmanlık doruğa ulaşmıştır. Uzun süreden beri Papa V. Clemens’e baskı yapmakta olan Fransa Kralı Güzel Filip, 1307’de Tapınakçılar’a karşı bir dava açılmasını sağlamış, tümünü tutuklatıp işkence altında korkunç suçlar işlediklerini onlara itiraf ettirmiştir. Sayısız Tapınakçı işkence altında can vermiş ya da yakılmıştır. 1312’de V. Clemens, tarikatı resmen kapatmıştır.</p>

  <p class="block1">Taurobolist: Taurobolio’dan (Yunanca tauros ‘boğa’ ve ballein ‘vurmak’ sözcüklerinden) türetilen bir sözcük, İ.S. II. yy.’da, Kibele tapımına giren kuttorenlerde, üstü bir ızgarayla örtülü bir çukura bir adam konur, üstünde bir boğa&nbsp; ya da koç kurban edilir, adamın üstüne akan kanın, tıpkı vaftiz gibi, arıtıcı olduğuna inanılırdı. Kurban, Roma imparatorlarının uzun ömürlü olmalarını sağlamak için kesilirdi.</p>

  <p class="block1">Temurah: Üç Kabala yönteminden biri (Bk. Notarikon ve Gematria). Bu yöntem, Tevrat’ın sözcüklerinden evirmece* yoluyla yeni sözcükler türetme yöntemidir.</p>

  <p class="block1">Tenda de umbanda: Umbanda* kuttörenlerinin yapıldığı yer. (Ten-da, ‘çadır’ demektir.)</p>

  <p class="block1">Teosofi: Sözcük anlamı: Tanrı’nın bilimi. Yeni-Platoncularla, Ortaçağ Hıristiyan gizemcilerinin kutsal şeylerin bilimi anlamında kullanılmıştır. Rönesans’ta, ise, bu sözcük, felsefi ve bilimsel spekülasyonların üstünde, doğal olguların açıklamasını arayan öğretileri belirtmek için kullanılır olmuştur.</p>

  <p class="block1">Terreiro: Macumba* ve Candomble'de, tapım-evini belirtmek için kullanılan ad.</p>

  <p class="block1">Tetragrammaton: Kabalaya göre, Tanrı, bilinemez, adı dile getirilemez’dir. Bu nedenle, dört simgesel harfle, Tetragrammaton’la belirtilir. Bu harfler, &lt;YHWE’ (Yehova, Yehva) olup, nasıl dile getirileceği, Kabalacıların inceleme konusudur.</p>

  <p class="block1">Teurji: Geç-Putataparlıkta, büyüye benzeyen içrek* etkinlik. Teurjiyle uğraşanlar karmaşık bir ritüelle, varlıklarını geçici olarak yontularda ya da başka nesnelerde göstermeleri için tanrılara baskı yapmaya çalışıyorlardı. Amaç ölümsüzlüğe ermekti.</p>

  <p class="block1">Teurji, Yeni-Platonculuk çevresinde doğmuş, Yeni-Platonculuğun ortadan kalkmasıyla önemini yitirmiş; Rönesansta, gizli bilimlerin gelişmesiyle yeniden önem kazanmıştır.</p>

  <p class="block1">Thugs: Gizemsel bir Hint mezhebinin üyeleri. Tanrıça Kali’ye taparlar, ona zengin yolcular arasından seçilmiş insanlar kurban ederlerdi. Kurbanlarının Önce güvenini kazanırlar, sonra onları boğarlardı. İngilizler, 1831-1837 arasında bu mezhebi şiddet yöntemleriyle bastırmışlardır.</p>

  <p class="block1">Tiferet: Tiferet (‘güzellik’). Altıncı Sefirah. Kimi zaman Rahamim (‘rahmet’) de denir, daha sonraları, Yesod* Sefirah’ının yerini almış, ‘Yaşam Ağacı’ olmuştur. (Bk. Sefirah)</p>

  <p class="block1">Tiqqun: Isaac Luria’nın Kabala öğretisine göre, kozmik yenileme, evrenin, ‘Kapların kırılması’yla bozulan ilk biçiminin yeniden kurulma sürecidir. Tiqqun, Parsufim* denen yeni ışık yapılarının yaratılmasıyla gerçekleştirilecektir. (Tiqqun, Tikkun biçiminde de yazılır.)</p>

  <p class="block1">Tupamaro: Uruguay’da, 60-70 yıllarında etkin olan, Marksist-Leninist eğilimli kent gerillaları. Adını, 1571’de İspanyollar tarafından öldürülen kahraman Tupac Amaru’dan alan Tupamarolar, 1973 askeri darbesinden sonra yokedilmişlerdir.</p>

  <p class="block1">Türkopol: Ortaçağda, XII. ve XIII. yy.’da, Ortadoğu Latin Devletlerinin hafif süvari birliklerine verilen ad. Kıbrıs, Rodos ve Kudüs’teki Şövalye Tarikatlarının paralı askerleri.</p>

  <p class="block1">Ultima Thule: Germen geleneğinde, yeryüzünün en kuzey ucunda, yitik bir uygarlığın beşiği olan söylencesel ülke.</p>

  <p class="block1">Umbanda: Brezilya’da yaygın bir tapım. Sözcüğün anlamı konusunda değişik görüşler vardır. Kimileri bu terimi, Sanskritçe ‘tanrısal başlangıç’ ya da ‘yaşam kaynağı’ anlamına gelen, ‘aum bhandâ’ya, kimileri ise, Bantu dilinde, ‘rahip’ ya da ‘tapım yeri’ anlamına gelen ‘rabanda’ya bağlarlar. İlk kez yirminci yy. başında ortaya çıkmış, geleneksel maeumba*’nın yerini alarak Brezilya’nın güneyinde en yaygın tapım olmuştur. Umbanda’nın bir değişkesi olan quimbanda, daha büyüsel-içrek nitelikte olup özellikle yoksul halk arasında yaygındır. Umbanda ritüeli ‘ak büyü’yü, quimbanda ise ‘kara büyü’yü içerir. Öte yandan, umbanda’da medyumların ruhunu ele geçiren, orixa’lar; quimbanda’da ise Exu’lardır.</p>

  <p class="block1">Uraeus: Horus’un, gözünün yerine koyduğu yılan. Eski Mısır’da, Güneş-tanrı Horus’la, karanlık-tanrı Seth arasındaki ünlü kavgalardan biri sırasında, Seth, Horus’un gözünü çıkarır; Horus da onun erkeklik organını koparır. Tanrı Toth, ikisini de yargılar, bu yargı sonunda Horus gözünü geri alıp babası Osiris’e verir, gözünün yerine de yılan Uraeus’u koyar. Bu yılan, Mısır firavunlarının egemenlik simgesidir.</p>

  <p class="block1">Üçüncü Göz: Hint mitolojisinde Tanrı Siva’nın alnının ortasında beliren göz. Karısı şaka yapmak için arkasından dolanıp elleriyle gözlerini kapatınca, Siva’nın alnında üçüncü bir göz belirmiş. Kimilerine göre, üçüncü göz, alnın ortasında dikey olarak bulunan bir çeşit ‘tinsel göz’dür. Yoga öğretisinde, enerji merkezidir. Giderek, üçüncü göz, özel bir sezgi yeteneğini simgeler olmuştur.</p>

  <p class="block1">Word Processor: Bilgisayar dilinde, ‘kelime işlemci’.</p>

  <p class="block1">Xango: Umbanda* tanrısı. Orixâ’*lardan birisidir. Atmosferik olayları yönetir; gökgürültüsü ve şimşekler üstünde etkindir. Ak giysili, başı taçlı olarak temsil edilir.</p>

  <p class="block1">Yemanjâ: Umbanda* tapımında bir tanrıça. Oxalâ*’nın kızı, tüm Orixa’ların* anası. Yedi Denizler: Jim’i (romandaki adı Jim della Canepa (kenevirci Jim anlamına) Joseph Conrad’ın romanının başkişisi Lord Jim’i çağrıştırıyor. (Çev.)</p>

  <p class="block1">Yesod: Dokuzuncu Sefirah. ‘Temel’ anlamına gelir. Yesod Olam (Dünyanın Temeli), ya da, kimi zaman, Zaddik (‘Erdemli’) de denir. (Bk. Sefirah)</p>

  <p class="block3" id="calibre_pb_135">&nbsp;</p>
</body>
</html>
