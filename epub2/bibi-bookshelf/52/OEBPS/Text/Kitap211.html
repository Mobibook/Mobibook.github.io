<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/ogz.css" rel="stylesheet" type="text/css" />
</head>

<body>
  <h2 class="bölüm-ad" style="text-align: center;">KARAR</h2>

  <p class="giriş"><big><big>K</big></big><small>UTSAL ŞEHİR'DE ŞENLİK VARDI.</small></p>

  <p>Tüm yüksek binalarda sancaklar dalgalanıyordu. İnsanlar sokaklarda sıra sıra dizilmiş, tahtırevanları üzerinde stadyuma taşman soyluların önüne çiçekler fırlatıyorlardı. Büyük bir kutlama günüydü, böyle bir günde kimin bir sıkıntısı olabilirdi ki?</p>

  <p>Tsuraniannili bir Yüce'nin gelişini haber veren çan sesinin son yankılanmaları ile birlikte, stadyumun desen odasında sıkıntısı olan biri belirdi. Milamber, Büyük İmparatorluk Stadyumu'nun merkez galerisinin yakınındaki desen odasından çıkarken, düşüncelerini bir kenara bıraktı. Oyunlar başlamadan önce zaman öldüren Tsurani soyluları, Milamber'in büyücülere ayrılmış olan koltuklara giden kemerli yola geçmesi için çekilip ona yol verdiler. Kara cüppelerden oluşan küçük denizde gözlerini gezdirince, onun için bir yer ayırmış olan Shimone ile Hochopepa'yı gördü.</p>

  <p>Büyücülere ve İmparatorluk partisine ayrılan bölümler arasındaki koridordan geçip onlara katıldı ve selamlaştılar. Aşağıdaki arenada, Tsubarlı -Kan Denizi'nin ötesindeki sözde Kayıp Topraklar- cüceye benzer bazı tipler, cho-jalara benzeyen ama zeki olmayan, dev böceksi yaratıklarla dövüşüyorlardı. Yumuşak tahtadan kılıçlar ve kemikli çenelerin zararsız ısırışlarıyla bu tehlikeli olmaktan çok komik bir dövüştü. Yerlerini almış olan avamlar ve düşük dereceli soylular kahkahalarla beğenilerini göstermeye başlamışlardı bile. Onlar bu karşılaşmalarla eğlenirken, büyükler ve daha da büyükler stadyuma girmek için bekliyorlardı. Tsuranuanni'de belli bir sosyal seviyeye ulaşınca, gecikmek bir erdem sayılıyordu.</p>

  <p>Shimone, "Gelmenin bu kadar uzun sürmesi çok yazık, Milamber," dedi. "Daha az önce eşi görülmedik bir karşılaşma oldu."</p>

  <p>"Ben de ölümlerin hemen başlamadığını sanıyordum."</p>

  <p>Tatlı yağlarla pişirilmiş fındıklar atıştıran Hochopepa, "Doğru," dedi, "ama dostumuz Shimone oyunların sıkı bir takipçisidir."</p>

  <p>"Biraz önce," dedi Shimone, "soylu ailelerin genç subayları, eğitim silahlarıyla ilk kanı akıtma karşılaşmaları yaptılar, yeteneklerini iyice sergilemek ve klanlarını onurlandırmak için-"</p>

  <p>"Hayli yüksek olan bahislerden gelecek olan payları da unutmamak lazım," diye araya girdi Hochopepa.</p>

  <p>Shimone ona aldırmadan devam etti. "Oronalmar ve Keda ailelerinin oğulları arasında ilginç bir karşılaşma oldu. Yıllardır böyle bir gösteri izlememiştim."</p>

  <p>Shimone karşılaşmayı anlatırken, Milamber gözlerini etrafta gezdirdi. Keda, Minwanabi, Oaxatucan, Xacatecas, Anasati ve İmparatorluk'un diğer büyük ailelerinin küçük sancaklarım görebiliyordu. Shinzawai sancağının olmadığını gördü ve nedenini merak etti. "Çok düşünceli görünüyorsun, Milamber," dedi Hochopepa.</p>

  <p>Milamber onayladı. "Bugün festivale gelmeden önce, toprak vergilerini yeniden yapılandırıp, borç karşılığı köleliği kaldırmak için dün Yüce Konsey'e bir değişiklik önerisi götürüldüğünü haber aldım. Mesaj, Tuclamekla Lordu'ndan geliyordu ve neden gönderdiğini bir türlü anlayamadım, ta ki mesajın sonlarına doğru, bu değişikliğin yapılmasıyla amaçlanan sosyal reformun ilkelerini sağladığım için bana teşekkür edene dek. Böylesi bir hareket beni şaşkına çevirdi."</p>

  <p>Shimone güldü. "Öğrenciyken de bu kadar kalın kafalı olsaydın, hâlâ beyaz cüppeyi giyiyor olurdun."</p>

  <p>Milamber anlamayan gözlerle bakınca Hochopepa, "Meclis karşısındaki konuşmalarınla bin bir türlü tartışmaya neden oluyorsun, her türlü sosyal yarayı durmaksızın kaşıyorsun, sonra da birisi söylediklerini dinledi diye hayret mi ediyorsun?"</p>

  <p>"Büyücü kardeşlerimize söylediklerimin Meclis salonları dışında tartışılmasını beklemiyordum."</p>

  <p>"Olacak iş değil," dedi Hochopepa. "Meclis'ten biri, büyücü olmayan bir arkadaşıyla konuşmuş demek!"</p>

  <p>"Asıl bilmek istediğim," dedi Shimone, "Meclis'in karşısına Hunzan Klanı tarafından çıkarılan bu bir yığın reformun altına senin adının nasıl yazıldığı."</p>

  <p>Milamber'in sıkıntılı hali, arkadaşlarının hoşuna gidiyordu. "Malikânemdeki duvar resimleri üzerinde çalışan genç ressamlardan biri, Tuclameklaların bir oğlu. Tsuranilerle Krallık'ın kültürel ve sosyal değerleri arasındaki farklar üzerinde sohbet ettiğimiz doğru, ama bu yalnızca sanat tarzlarının farklılıkları hakkındaki sohbetlerimizin bir uzantısıydı."</p>

  <p>Hochopepa, ilahi bir işaret umuyormuşçasına gözlerini yukarı çevirdi. "Gelişim Partisi'nin -ki onlar Hunzan Klanı'nın, onlar da Tuclamekla Ailesi'nin idaresi altındadır- ilham kaynağı olarak seni gösterdiklerini duyduğumda kulaklarıma inanamamıştım, ama şimdi bakıyorum da, İmparatorluk'un başına bela olan her sorunun altında senin parmağın var." Arkadaşına alaycı bir ciddiyetle baktı. "Söylesene, Gelişim Partisi'nin adını Milamber Partisi olarak değiştireceği doğru mu?"</p>

  <p>Shimone gülerken, Milamber Hochopepa'ya haşin bir bakış attı. "Katala böyle şeylere canımın sıkılmasını komik buluyor, Hocho. Sen de komik bulabilirsin, ama böyle olmasını benim istemediğimin herkese açıklanmasını istiyorum. Ben yalnızca bazı gözlem ve görüşler sundum, Hunzan Klanı'nın ve Gelişim Partisi'nin yaptıklarının benimle ilgisi yok."</p>

  <p>Hochopepa yatıştırıcı bir ses tonuyla, "Senin kadar ünlü bir şahıs bu tür şeylerin olmasını istemiyorsa, ne yazık ki, o şahıs ağzını kapalı tutmak zorunda."</p>

  <p>Shimone gülerken, Milamber de gevşemeye başlamıştı. "Pekâlâ, Hocho," diye cevap verdi. "Suçu kabul ediyorum. Yine de, İmparatorluk'un gerekli gördüğüm değişiklikler için hazır olduğundan emin değilim."</p>

  <p>"Görüşlerini daha önce de dinledik, Milamber," dedi Shimone, "ama sosyal tartışmalara girmenin ne zamanı, ne de yeri. Elimizdeki meselelerle ilgilenelim. Unutma, Meclis'in büyük bir kısmı, politik olarak değerlendirdikleri konularla ilgilenmene karşı çıkıyor. Ayrıca her ne kadar ben görüşlerini yenilikçi ve gelişimci olarak görüp desteklesem de, bu arada düşmanlar edindiğini unutma."</p>

  <p>İmparator'un geldiğini haber veren borazan ve davullar, konuşmalarını kesti. Tsubarlılar ve böceksiler apar topar arenadan çekildiler. Alan boşalınca, bakıcılar tırmık ve taraklarla hemen kumlan düzelttiler. Borazanların sesi bir kez daha duyuldu ve imparatorluk geçidinin ilk üyeleri, imparatorluğun beyaz rengi içindeki teşrifatçılar, içeri girdiler. Büyük bir hayvanın boynuzlarından yapılmış olan ve omuzlarının çevresini dolaşıp, başlarının üzerinde biten, uzun, eğri borazanlar taşıyorlardı. Tekdüze bir ritim tutturmuş olan davulcular da onları izliyordu.</p>

  <p>İmparatorluk locasının önünde yerlerini aldıkları zaman, Savaş Lordu'nun şeref muhafızları girdiler. Her biri, tüm renklerden arındırılmış needra derisiyle kaplı zırh ve miğferler giyiyorlardı. Göğüs zırhlarının ve miğferlerinin çevreleri de, güneşte ışıl ışıl parlayan zarif altın işlemelerle süslenmişti. Milamber, Hochopepa'nın bu nadir metalin bu şekilde ziyan edilmesi karşısında söylendiğini duydu.</p>

  <p>Herkes yerini alınca bir baş teşrifatçı, "Savaş Lordu, Almecho!" diye bağırdı ve kalabalık tezahüratlarla ayağa kalktı. Yanında, çok sayıda kara cüppeli -ya da Meclis'teki diğerlerinin ifadeleriyle, gözde büyücülerinden oluşan bir heyet de vardı. Bunlar arasında en önde gelenleri, Elgahar ve Ergoran kardeşlerdi.</p>

  <p>Teşrifatçı daha sonra, "Ichindar! Doksanbirinci İmparator!" diye bağırdı. Genç Cennetin Işığı, kalabalığın müthiş sevgi gösterileri arasında içeri girdi. Her yirmi inanışın rahipleri de ona eşlik ediyorlardı. Kalabalık ayakta, fırtına gibi güdüyordu. Tezahürat devam ederken Milamber, Savaş Lordu ile İmparator arasında bir çatışma olacak olsa, Tsurani halkının Cennetin Işığı'na gösterdikleri bu sevginin sürüp sürmeyeceğini merak etti. Tsuranilerin geleneklere bağlılıklarına rağmen, İmparator emredecek olursa Savaş Lordu'nun makamını kendi isteğiyle terk edecek -ki bu tarihte görülmemiş bir şeydi- bir adam olduğunu sanmıyordu.</p>

  <p>Gürültü azalırken Shimone, "Dostum Milamber, anlaşılan tefekkür hayatı Cennetin Işığı'na pek uygun değil," dedi. "Onu suçladığımı da söyleyemem, bütün gün otururken yanında sadece bir sürü rahip ve sohbetlerinin iyi oluşuna değil de güzelliklerine bakılarak seçilmiş aptal kızlar var. Korkunç derecede sıkıcı bir şey olsa gerek."</p>

  <p>Milamber güldü. "Buna katılacak fazla kişi olduğunu sanmam."</p>

  <p>Shimone omuzlarını silkti. "Eğitildiğinde hayli yaşlı olduğunu hep unutuyorum, artık bir eşin olduğunu da."</p>

  <p>Eşlerden söz açılınca Hochopepa sıkkın bir ifadeye büründü. "Savaş Lordu bir duyuru yapacak," diyerek sözlerini kesti.</p>

  <p>Almecho doğruldu ve sessizliği sağlamak için elini kaldırdı. Stadyum sessizleşince onun sesi gürledi. "Tanrılar Tsuranuanni'ye güldüler! Öte dünyalı barbarlara karşı büyük bir zafer haberi getirdim! Onların en büyük ordularını yendik ve savaşçılarımız kutlama yapıyorlar! Yakında, Krallık denilen toprakların tümü Cennetin Işığı'nın ayakları önüne serilecek." Dönüp, hürmetkar bir tavırla İmparator'a selam verdi.</p>

  <p>Milamber, haber karşısında âdeta bir bıçak yemiş gibi olmuştu. Farkında olmadan doğrulmaya başlamıştı ki, Hochopepa koluna yapışıp, dişlerinin arasından, "Sen Tsurani'sin!" diye fısıldadı.</p>

  <p>Milamber sarsılarak beklenmedik şoktan sıyrıldı ve kendini toparladı. "Teşekkürler, Hocho. Neredeyse kendimi kaybediyordum."</p>

  <p>"Şşt!" dedi Hochopepa.</p>

  <p>Dikkatlerini yeniden Savaş Lordu'na verdiler " Ve Cennetin Işığı'na sadakatimizin bir simgesi olarak, bu oyunları onun şerefine adıyoruz." Arena tezahüratlarla inledi ve Savaş Lordu oturdu.</p>

  <p>Milamber arkadaşlarıyla sessizce konuştu. "Görünüşe bakılırsa İmparator bu haberi pek de iyi karşılamadı." Hochopepa ve Shimone dönüp, ifadesiz bir yüzle oturan İmparator'a baktılar.</p>

  <p>"İyi saklıyor, ama bence haklısın, Milamber," dedi Hochopepa. "Bu olanlarda onu rahatsız eden bir şey var."</p>

  <p>Milamber bir şey söylemedi, bunun nedenini gayet iyi biliyordu: Bu zafer Mavi Çark'ın barış girişimini zedeleyecek ve Savaş Lordu'na İmparator karşısında daha büyük güç sağlayacaktı.</p>

  <p>Shimone, Milamber'in omzuna dokundu. "Oyunlar başlıyor."</p>

  <p>Arenanın kapıları açılıp, dövüşçüler içeri girerlerken, Milamber İmparator'u süzdü. Gençti, yirmili yaşlarının başlarındaydı ve zeki bir görünümü vardı. Alnı genişti ve kestane rengi saçları omuzlarına kadar iniyordu. Yanındaki bir rahiple konuşmak için Milamber'in olduğu tarafa döndü ve Milamber onun berrak, yeşil gözlerinin güneşte parladığını gördü. Bakışları bir an kesişti ve aralarında anlık bir iletişim oldu, Milamber: Demek planında oynadığım rolden haberin var, diye düşündü. İmparator hiçbir şey belli etmeden konuşmasını sürdürdü ve bakışmalarını kimse görmedi.</p>

  <p>"Bu bir merhamet gösterisi," dedi Hochopepa. "Bir teki ayakta kalana dek dövüşecekler. Onun da suçları bağışlanacak."</p>

  <p>"Suçları nedir?" diye sordu Milamber.</p>

  <p>"Her zamanki şeyler," diye cevap verdi Shimone. "Basit hırsızlıklar, tapınaklardan izin almadan dilenmek, sahte şahit göstermek, vergi kaçırmak, nizama karşı gelmek, bu gibi şeyler işte."</p>

  <p>"Ya büyük suçlar?"</p>

  <p>"Cinayet, hıyanet, dinsizlik, efendisine vurmak, bunlar affedilemeyecek suçlardır." Kalabalığın gürültüsüne karşı sesini yükseltti. "Bunları yapanlar, kölelik yapmayacak olan savaş esirlerinin yanına konurlar. Cezalan, sonunda ölene dek tekrar tekrar dövüşmektir."</p>

  <p>Bir bölük asker alanı boşaltarak, esirlere yer açtılar. "Adi suçlular," dedi Hochopepa. "Pek eğlenceli olmayacak."</p>

  <p>Yerinde bir ifadeydi, çünkü suçlular acınası haldelerdi. Bellerine sardıkları kuşaklar haricinde çıplaktılar ve yabancı oldukları silah ve kalkanlar taşıyorlardı. Çoğu yaşlı ve hastaydılar ve balta, kılıç ve mızraklarını gevşek ellerle tutarken şaşkın görünüyorlardı.</p>

  <p>Borazan dövüşün başladığını duyurdu, yaşlı ve hasta olanlar hemen öldürüldüler. Birçoğu öylesine ne yapacağını bilemez bir haldeydi ki, hayatta kalmak için silahlarını kaldırmaya bile fırsat bulamadan öldürülmüşlerdi. Birkaç dakikaya kalmadan esirlerin yarısı kumların üzerinde, ölmüş ya da ölmek üzereydi. Dövüşçüler karşılarında beceri ve zekâları daha denk rakipler buldukça, hareketlilik yavaş yavaş azaldı. Sayıları giderek azaldı ve karşılaşmanın çılgın akışı da değişti. Bazen bir rakip yenildiğinde, bir savaşçı dövüşmekte olan bir başka çiftin yanında kalıyordu. Bu da çoğu zaman bir üçlü dövüşe dönüşüyor, halk da fazlasıyla kan ve acının çıktığı bu acayip dövüşü müthiş tezahüratlarla destekliyordu.</p>

  <p>Sonunda üç dövüşçü kaldı. İki tanesi, kendi aralarındaki dövüşü sonuçlandıramamışlardı. İkisi de bitap düşmüşlerdi. Üçüncü adam ihtiyatla yaklaştı, her ikisiyle de arasında eşit bir mesafe tutuyor, bir açık arıyordu.</p>

  <p>Birkaç saniye sonra da buldu. Bıçak ve kılıcını kullanarak atıldı ve dövüşçülerin birinin başının yan tarafına bir darbe indirerek adamı yere devirdi. "Budala!" dedi Shimone. "Güçlü olan dövüşçünün diğeri olduğunu göremiyor mu bu? Diğeri avantaj sağlayana kadar bekleyip öyle saldırmak ve en sona zayıf olan rakibi bırakmalıydı."</p>

  <p>Milamber ürperdiğini hissetti. Eski öğretmeni Shimone, Hochopepa'dan sonra en yakın dostuydu. Ama tüm eğitim ve bilgeliğine rağmen, tıpkı en ucuz koltukta oturan en adi bir avam gibi, başkalarının kanı için uluyordu. Milamber ne kadar uğraşırsa uğraşsın, Tsuranilerin başkalarının ölümü karşısında duydukları coşkuyu öğrenemiyordu. Shimone'ye dönerek, "Bence o anda incelikli taktikler geliştiremeyecek kadar meşguldü," dedi. Kendini dövüşe iyice kaptırmış olan Shimone, iğneli sözlerini duymadı bile.</p>

  <p>Milamber, Hochopepa'nın karşılaşmayla ilgilenmediğini fark etti. Kurnaz büyücü, localardaki her konuşmayı dikkatle dinliyordu: Onun için bu oyunlar, Konsey Oyunu'nun inceliklerini kavramak için bir fırsattı sadece. Milamber, aşağıdaki ölüm ve acı karşısındaki bu duyarsızlığı da, en az Shimone'nin coşkusu kadar rahatsız edici buluyordu.</p>

  <p>Dövüş kısa sürede bitti, bıçaklı adam kazanmıştı. Kalabalık, zaferi coşkuyla kutladı. Kazananın toplum arasına küçük bir sermayeyle dönebilmesi için, kumların üzerine paralar fırlatılıyordu.</p>

  <p>Arena temizlenirken, Shimone bir teşrifatçıyı çağırıp o günkü etkinlikler hakkında bir şeyler sordu. Duydukları karşısında mutlu bir ifadeyle diğerlerine döndü. "Yalnızca birkaç ikili dövüş var, sonra ise iki özel karşılaşma var, bir grup mahkûma karşı aç bırakılmış bir harulth ve Midkemialı bazı askerlerle, esir edilmiş Thuril savaşçıları arasında bir dövüş. Bu çok ilginç olacak."</p>

  <p>Milamber'in ifadesinden buna katılmadığı belliydi. Sormak için doğru zamanı bekleyerek, "Hocho," dedi, "gelenler arasında Shinzawai Ailesi'nden kimseyi gördün mü?"</p>

  <p>Gözlerini stadyumda gezdirerek, İmparatorluk'un önemli ailelerinin sancaklarını taradı. "Minwanabi, Anasati, Keda, Tonmargu, Xacatecas, Acoma... Hayır, Milamber. Senin eski, şey, hamilerinden kimseyi gördüğümü söyleyemeyeceğim. Görmeyi de beklemiyordum zaten."</p>

  <p>"Neden?"</p>

  <p>"Son zamanlarda Savaş Lordu ile araları pek iyi değil. Onlara verdiği bir görevde başarısız olmalarıyla ilgili bir şey. Duyduğuma göre, klanlarının savaş birliklerine bir anda tekrar katılmasına rağmen, onlardan şüpheleniyormuş da. Kanazawai Klanı geçmiş zaferlerle yetiniyor, Shinzawailer de hepsinin içinde en modası geçmiş olanı."</p>

  <p>Karşılaşmalar öğleden sonra da devam etti, tarafların beceri düzeyleri yükseldikçe her biri bir öncekinden daha zorlu geçiyordu. Bir süre sonra tüm çiftler bitti. İzleyiciler artık sessiz bir beklenti içine girmişler, soylular bile suspus olmuşlardı, sırada alışılmadık bir gösteri vardı. Arenanın ortasına yirmi savaşçıdan oluşan bir gaip çıktı, boylarına bakılırsa Midkemialıydılar. Yalnızca bellerine birer kuşak bağlamışlardı, yağlanmış bedenleri öğle üzeri güneşi altında parlıyordu. Görünüşte rahat bir duruşları vardı, ama izleyicilerin arasındaki askerler, onlarda savaşçıların bir çarpışmadan hemen önce hissettikleri gerginliği sezebiliyorlardı. Bir dakika sonra, stadyumun diğer ucundaki çift kanatlı kapı açıldı ve altı bacaklı bir dehşet, ayaklarını sürüyerek arenanın içine doğru ilerledi.</p>

  <p>Boyu bir Midkemia filine yakın olan harulthun, sayısız uzun diş ve keskin pençelerinin yanında, deriyi andıran bir zırhı ve saldırgan bir havası vardı. Yalnızca bir an için tereddüt ederek aydınlık karşısında gözlerini kırpıştırdıktan sonra, doğruca karşısındaki adamlara saldırdı.</p>

  <p>Yaratığın önünde dört bir yana kaçışarak dikkatini dağıtmaya çalıştılar. Harulth belki beyni fazla çalışmadığından, belki de tek yönlü çalıştığından, şanssız bir adamın peşine takıldı. Üç dev adımda yetişip adamı ayağının altına aldı ve iki lokmada da midesine indirdi. Diğerleri hayvanın arkasında yeniden toplanıp hemen ağlarını açtılar. Altı bacaklı yaratık, o cüssedeki bir canlının yapabileceğinden daha seri bir hamleyle arkasına dönüp tekrar saldırdı. Bu defa adamlar son ana kadar bekleyip, ağlarını atarak kenara kaçtılar. Ağların kenarları, hayvanın kalın derisine takılması için kancalarla kaplanmıştı. Aralarına doğru adım attıktan az sonra, ağları yırtmaya başladı. O bir an için buna dalınca, mızrakçılar hemen saldırıya geçtiler. Harulth şaşkınlıkla tepki verdi, acının hangi taraftan geldiğini kestiremiyordu. Hayvanın derisinin altına işlemeyen mızraklar, etkili olmamışlardı. Bu stratejinin yararsızlığını hemen fark eden bir savaşçı, bir başkasının koluna yapışıp, hayvanın gerisini işaret etti. Hemen, ezici bir şahmerdan kuvvetiyle yere inip kalkan kuyruğa doğru fırladılar.</p>

  <p>Bir an konuştuktan sonra, yaratık kendine bir başka hedef seçerken mızraklarını yere bıraktılar. Yaratık atılıp, bir başka adamı dişlerinin arasına aldı. Avını yutarken bir an için hareketsiz kaldı. Arkadaki iki adam fırlayıp, hayvanın kuyruğunun üzerine doğru sıçradılar. İlk anda bir şey fark etmeyen hayvan, daha sonra şiddetle arkasına dönerek, ikinci adamı savurdu. Tamamen arkasına dönünce de, sersemlemiş haldeki adamı yedi. Diğeri her nasılsa tutunmayı başarmıştı ve harulth arkadaşını yerken, o birkaç saniye içinde kendini yaratığın kuyruğunun yukarısına, hörgüçlerinin biriyle birleştiği yere doğru çekti. Uzun bıçağını ters bir hamleyle iki omur arasındaki, gevşek deriyle birleşen yere sapladı. Bu, ümitsiz bir kumardı ve stadyumdaki izleyiciler çığlık çığlığa yaptıkları tezahüratla bunu destekliyorlardı. Bıçak, kemik parçalarının arasındaki sert kıkırdağı delerek hayvanın omurgasına girdi. Yaratık öfkeyle kükreyerek, istenmeyen binicisini sırtından atmak üzere dönmeye yeltendi, ama en arkadaki iki bacağı bir anda çöküverdi. Harulth bir an şaşkın bir halde durdu, öndeki iki çift bacağıyla gövdesinin arka kısmının muazzam ağırlığını çekiyordu. Küçük düşmanını iki kez ısırmaya çalıştı, ama kalın boynu bunu yapmasına elverişli değildi. Adam bıçağını çıkarıp sürünerek omurga boyunca ilerlerken, hayatta kalan mızrakçılar durmaksızın silahlarını batırıyor, yaratığın dikkatini dağıtıyorlardı. Üç kez az daha hayvanın sırtından düşüyordu, ama her nasılsa tutunmayı başardı. Ortadaki iki bacağa yaklaştığı anda, bıçağını omurların arasına daldırdı. Bir an sonra ortadaki bacaklar da çöktü ve adam yaratığın sırtından fırlayıverdi. Harulth öfke ve acıyla haykırıyordu, ama artık kıpırdayamaz bir haldeydi. Dövüşçüler gerileyip beklediler. Omurgasına aldığı iki darbe yeterli olmuştu, dakikalar sonra harulth sarsılarak devrildi, bir süre ön ayaklarıyla debelendikten sonra da hareketsiz kaldı.</p>

  <p>Kalabalık, karşılaşmayı muazzam bir coşku ve tezahüratla alkışladı, daha önce hiçbir savaşçı grubu, en az beş adam yitirmeden bir harulthu öldürememişti. Bu defa ise yalnızca üç kişi ölmüştü. Savaşçılar etrafta dikilirken, silahları uyuşmuş parmaklarından düşüyordu. Çarpışma on dakika bile sürmemişti, ama döktükleri enerji, konsantrasyon, ter ve korku, adamların her birini tükenme noktasına getirmişti. İzleyicilerin tezahüratlarına karşı uyuşmuş bir kayıtsızlık içinde, sendeleyerek çıkış kapısına yöneldiler. Yalnızca bıçağı saplayan adamın yüzünde bir ifade vardı, o da kumların üzerinde yürürken hüngür hüngür ağlıyordu.</p>

  <p>"Bu adam neden bu kadar üzgün ki?" diye sordu Shimone. "Müthiş bir zaferdi."</p>

  <p>Milamber kendini zorlayarak sakin bir sesle, "Çünkü yorgun ve korkmuş bir halde ve bundan içi bulanıyor," dedi. "Evinden de çok uzakta," diye ekledi usulca. Yutkunarak kızgınlığını bastırdı ve "Bunun bir hiç uğruna olduğunu biliyor," dedi. "Bu arenaya tekrar tekrar çıkacak, başka yaratıklarla, başka adamlarla, hatta kendi ülkesinin insanlarıyla çarpışacak ve eninde sonunda ölecek."</p>

  <p>Hochopepa Milamber'e bakarken, Shimone'nin aklı karışmış gibiydi. "Bu savaşanlar birer insan. Onların da sevdikleri ve birlikte güldükleri aileleri, evleri vardı. Şimdi ise ölmeyi bekliyorlar."</p>

  <p>Hochopepa umursamazca elini salladı. "Milamber, her şeyi kişisel olarak görmek gibi kötü bir huyun var."</p>

  <p>Kanlı gösteri Milamber'i iğrendirmiş ve öfkelendirmişti, ama bu duygularını bastırdı. Orada kalmaya kararlıydı. Bir Tsurani olacaktı.</p>

  <p>Kumlar temizlendi ve borazanlar bir kez daha çalarak, günün son karşılaşmasını duyurdu. Deri savaş koşumları, perçinlerle tutturulmuş bileklikler ve rengârenk tüylerle süslenmiş başlıklar içindeki on iki mağrur savaşçı, arenanın bir ucundan çıkageldiler. Milamber onlar gibileriyle hiç karşılaşmamıştı, ama giysilerini, kulede gördüklerinden tanıyordu. Bunlar, mağrur Yılan Binicileri olan Thurillerin soyundandı. Her birinin gözlerinde, keskin bir kararlılık ifadesi vardı.</p>

  <p>Diğer uçtan, renkli Midkemia zırhı taklitleri içindeki on iki defasında altı Thurilin karşılarına çıkarılan herkesi öldürdüklerini, ama birbirleriyle dövüşmeyi reddettiklerini görmüştüm. Muhafızlar onları öldürmek üzere geldiklerinde de dövüşerek onları geri püskürtmüşlerdi. Sonunda onları duvarların üzerindeki okçular öldürmek zorunda kalmışlardı. Tam bir rezaletti. İzleyiciler ayaklandı, oyunların idarecisi paramparça edildi. Yüzden fazla vatandaş da ölmüştü."</p>

  <p>Milamber rahatladı: Hiç değilse Katala'nın halkıyla kendi halkının birbirlerini öldürmelerine şahit olmayacaktı. Sonra izleyiciler aleyhte tezahürat yapmaya başlayarak, dövüşmek istemeyen savaşçıları yuhaladılar.</p>

  <p>Hochopepa Milamber'i dürterek, "Savaş Lordu'nun da pek hoşuna gitmedi galiba," dedi.</p>

  <p>Milamber, İmparator'a sunduğu gösterinin bir maskaralığa dönüşmesi karşısında Savaş Lordu'nun öfkesinden solduğunu gördü. Almecho, Cennetin Işığı'nın yanındaki yerinden ağır ağır kalkarak, "Dövüş başlasın!" diye kükredi.</p>

  <p>Oyunların idarecisi hesabına çalışan iriyarı terbiyeciler, ellerinde kırbaçlarla arenaya daldılar. Hareketsiz duran dövüşçülerin etrafında bir çember oluşturup, onları kırbaçlamaya başladılar. Terbiyeciler, Thuril ve Midkemialı askerlerin korumasız tenlerine darbe üstüne darbe indirirlerken, Milamber midesinin bulandığını hissetti. Bataklıklarda olduğu günlerden o da kırbaca yabancı değildi ve korkunç dokunuşunun tadını biliyordu. Kumdakilere indirilen her darbeyi o da hissediyordu.</p>

  <p>' İzleyiciler huzursuzlanmaya başlamışlardı, oraya hareketsiz adamların kırbaçlanışını görmeye gelmemişlerdi. Bağırışlar ve yuhalamalar imparatorluk locasına kadar geliyordu, bazıları da arenaya çöp ve para yağdırıyor, böyle bir gösteri karşısında ne düşündüklerini gösteriyorlardı. Sonunda terbiyecilerden birinin sabrı taştı ve bir Thuril savaşçısına doğru yaklaşıp, kırbacının sapıyla yüzüne vurdu. Terbiyecinin bir tepki vermesine fırsat kalmadan, Thuril atılıp kırbacı şaşkın adamın elinden kaptı. Bir an içinde de adamın gırtlağına dolayıp, onu boğmaya başladı.</p>

  <p>Diğer terbiyeciler dikkatlerini, arkadaşlarını boğan savaşçıya verip, ona çılgınca vurmaya başladılar. Bir düzine kadar darbeden sonra Thuril sendelemeye başladı ve dizlerinin üstüne çöktü. Ama kırbacı sımsıkı tutuyor, nefes almaya çalışan terbiyeciyi boğmaya devam ediyordu. Thuril'in üzerine darbe üstüne darbe yağıyordu, sonunda zırhı, kırbaç izlerinden akan kanlarla kıpkırmızı olmuştu. Yine de kurbanını bırakmıyordu.</p>

  <p>Terbiyeci mosmor kesilmiş yüzünden gözleri dışarı fırlamış bir halde ölünce, Thuril'in içinde kalan güç kırıntısı da ölür gibi oldu. Terbiyecinin cansız bedeni kumların üzerine yığılırken, Thuril savaşçısı da onun yanına devrildi.</p>

  <p>İlk tepki, bir Midkemia askerinden geldi. Soğuk bir sükûnet içinde, doğruca yerden bir kılıç alıp bir terbiyeciyi hakladı. Bir anda, sanki sözleşmiş gibi tüm Thuril ve Midkemialılar yerden silahlarını aldılar, bir dakikaya kalmadan tüm terbiyeciler ölmüştü. Sonra yine tüm mahkûmlar birden silahlarını yere bıraktılar.</p>

  <p>Milamber izledikleri karşısında sakin kalmak için müthiş bir mücadele veriyordu. O adamlara karşı yalnızca bir hayranlık duyuyordu. Birbirlerini öldürmektense, ölümü tercih etmişlerdi. Belki de o adamların bazıları, yıllar önce gedik makinesini bulmak için vadiden geçerken yanındalardı. Dışarıdan bakıldığında tam bir Tsurani gibi soğukkanlıydı, ama için için yanıyordu. Savaşçı belirdi. Kendi metal zırhları, bu karşılaşmada kullanılamayacak kadar değerli ve çirkindi, Tsurani sanatçıları da onlar için stilize taklitler üretmişlerdi.</p>

  <p>Thuriller, yeni gelenleri amansız bir horgörü ile süzüyorlardı. Tüm insan ırkları içinde, yalnızca Thuriller İmparatorluk'a karşı koyabilmişlerdi. Onlar, Kelewan'daki tartışmasız en iyi dağ savaşçılarıydı; dağ kalelerini ve yükseklerdeki çiftlik arazilerini ele geçirmek imkânsızdı. Barış ilan edilene kadar İmparatorluk'a yıllarca kök söktürmüşlerdi. Kelewan'ın, hakir gördükleri diğer ırklarıyla karışmayı reddettikleri için, uzun boylu bir toplumdular.</p>

  <p>Borazanlar tekrar çaldı ve izleyiciler suspus oldular. Bir teşrifatçı berrak bir sesle, "Thuril Konfederasyonu'na bağlı bu savaşçılar, İmparatorluk askerlerine karşı savaşarak kendi ülkeleri ile İmparatorluk arasındaki antlaşmayı ihlal etmiş olduklarından, kendi halkları tarafından kanun kaçağı ilan edilmiş ve cezalandırılmak üzere bize teslim edilmişlerdir," diye bağırdı. "Midkemia dünyasından ele geçirilen esirlerle çarpışacaklar. Bir tek kişi hayatta kalana dek dövüşecekler." Kalabalık tezahürata başladı.</p>

  <p>Borazanlar çaldı ve dövüş başladı. Midkemialılar silahlarını hazır tutarak eğildiler, ama Thuriller yüzlerinde asi ifadelerle dimdik duruyorlardı. Bir Thuril öne çıkıp, en yakındaki Midkemialının karşısında durdu. Aşağılayıcı bir ses tonuyla, hızla bir şeyler söyledi ve koluyla arenayı içine alan bir hareket yaptı.</p>

  <p>Milamber, gördükleri karşısında içinde öfkeyle karışık bir utancın kaynamaya başladığını hissediyordu. Midkemia'da da oyunlar vardı -onlardan söz edildiğini duymuştu- ama bunlara hiç benzemiyorlardı. Krondor'da ve Krallık'ın diğer yerlerinde oynanan oyunlarda, yalnızca ilk kanı dökmek için çarpışan ve bu işle geçinen profesyoneller dövüşürlerdi. Zaman zaman ölümüne düellolar yapıldığı da olurdu, ama bu her zaman kişisel bir mesele olur ve ancak sorunu çözmek için tüm yollar denendikten sonra yapılırdı. Bu ise canı sıkılan, kendi hayatlarının da bir değeri olduğunu hatırlamak için giderek daha abartılı şeyler arayan, her şeye doymuş aylakları eğlendirmek uğruna insan hayatının harcanmasıydı. Milamber etrafına bakınınca, yakınında gördüklerinin yüzlerindeki ifadelerden tiksindi.</p>

  <p>Thuril savaşçısı bağırıp çağırmaya devam ederken Midkemialı izliyor, hareketlerinden bir değişiklik olduğu seziliyordu. Az önce ikisi de gergin, çarpışmaya hazırlardı; şimdi ise âdeta gevşemişlerdi. Thuril de durmadan, toplanmış kalabalığı işaret ediyordu.</p>

  <p>Sonra uzun boylu ve geniş omuzlu bir Midkemialı, konuşmak istiyormuş gibi öne çıktı. Thuril kılıcını kaldırıp savunma pozisyonu aldı, vurmaya hazırdı. Arkasından bir başka savaşçı seslenerek, sakinleştirici bir şeyler söyledi. Thuril de gözle görülür bir şekilde rahatladı.</p>

  <p>Midkemialı ağır ağır miğferini çıkardı ve ıslak, tel tel saçlarının altındaki yorgun, bıkkın yüzü göründü. Gözlerini arenada gezdirirken kalabalık bu beklenmedik hareket fısıldaşmaya ve homurdanmaya başlamıştı, sonra savaşçı başıyla bir an işaret verdi. Kılıcıyla kalkanını bırakıp, arkadaşlarına bir şeyler söyledi. Arenadaki diğer savaşçılar da hemen onun yaptığını tekrarladılar ve kısa sürede tüm silahlar yere bırakıldı.</p>

  <p>Milamber bu tuhaf davranış karşısında meraklanırken Shimone, "Ortalık karışacak," dedi. "Thuriller kendi türdeşleriyle savaşmazlar, anlaşılan barbarlara karşı da savaşmayacaklar. Bir</p>

  <p>Hochopepa, "İçimde kötü bir his var," dedi. "Almecho bu gün sayesinde İmparator'a karşı durumunu güçlendirmek istediyse de, durumu hayli sarsıldı. Korkarım ki, eski yurttaşlarının sırf Cennetin Işığı'nın eğlencesi için ölmek istememelerini pek de iyi karşılamıyor."</p>

  <p>Milamber âdeta tükürerek, "Böyle eğlenceye lanet olsun," dedi. Gözleri alev alev yanarak Hochopepa'ya baktı, şişman büyücü böyle bir ifadeyi daha önce hiç görmemişti. Milamber yarı doğrularak, "Ve böylesine kanlı bir gösteriden keyif alanlara da lanet olsun," diye ekledi.</p>

  <p>Hochopepa koluna sıkıca yapışıp onu yerine oturtmaya çalışarak, "Milamber, kendine gel!" dedi.</p>

  <p>Milamber buyruğu duymazdan gelerek kolunu çekip kurtardı.</p>

  <p>Milamber ile yanındakiler, bir muhafız yüzbaşısının Savaş Lordu ile konuşmakta olduğu imparatorluk locasına baktılar. Milamber içinde sıcak bir şeylerin kaynadığını hissetti ve Savaş Lordu'nu aşağıya, emri üzerine kuzu kuzu ölmeyi reddedenlerin arasına koyup, kendisinin neler yapacağını görmek üzere güçlerini kullanmak için duyduğu ani arzusunu bastırdı.</p>

  <p>Almecho'nun sesi çınlıyor, yakındaki herkesi bastırıyordu. "Hayır, okçular olmaz. O hayvanlar bir savaşçı gibi ölmeyecekler." Gözde büyücülerinden birine dönerek talimatlar verdi. Kara cüppeli adam başıyla onaylayarak, bir sihir yapmaya başladı. Büyü kendini gösterince, Milamber ensesindeki tüylerin diken diken olduğunu hissetti.</p>

  <p>Aşağıdaki kumlarda duranlar hissiz bir halde sersemleyerek yürümeye başlayınca, tüm stadyuma korku dolu bir sessizlik çöktü.</p>

  <p>Savaş Lordu, "Şimdi gidip onları bağlayın," diye bağırdı, "bir platform kurun ve onları asın ki, herkes görsün."</p>

  <p>Sözlerinin üzerine önce şaşkın bir sessizlik yaşandı, ardından ise kalabalıktan, "Hayır!"-"Onlar savaşçı!" -ve- "Bunda onur yok!" bağırışları yükseldi.</p>

  <p>Hochopepa gözlerini kapatıp, yüksek sesle iç çekti. Hem arkadaşlarıyla, hem de kendi kendine konuşarak, "Savaş Lordu bir kez daha o meşhur öfkesine kapılıyor," dedi, "karşımızda tam bir yenilgi var. Bu, ne Yüce Konsey'deki konumu için, ne de İmparatorluk'un istikrarı için iyi değil." Savaş Lordu, kudurmuş bir hayvan gibi döndü ve yakınındaki herkes sustu, ama uzaklardakiler bağırmaya devam ediyorlardı. Tsurani ölçülerine göre bu, onursuz olanlar hariç kimsenin şahit olamayacağı kadar büyük bir ayıptı. Mahkûmlar kalabalığın eğlencesini bozarlarken, aynı zamanda hâlâ savaşçı olduklarını da göstermişlerdi ve bu yüzden onurlu bir ölümü hak ediyorlardı.</p>

  <p>Hochopepa Milamber'e bir şey söylemek üzere dönmüştü ki, dostunun yüzündeki ifadeyi görünce durdu. Milamber'in öfkesi artık tamamen açığa çıkmıştı, onun gazabı da Savaş Lordu'nunkine denkti. Korkunç bir şeylerin olacağını sezen Hochopepa Shimone'nin dikkatini çekmeye çalışacaktı ki, onun da sessizce Milamber'in ürkütücü çehresini izlediğini gördü. Hochopepa yalnızca sessizce, "Milamber, hayır!" diyebildi. Bir an sonra da, köleden dönme büyücü harekete geçmişti bile.</p>

  <p>Donakalmış haldeki Hochopepa'nın yanından geçerken yalnızca, "İmparator'u koruyun," dedi. Milamber yıllardır birikip, nihayet patlayan duygularının etkisiyle hareket ediyordu. Tuhaf ve güçlü bir hisle kesin olarak anladı. Ben Tsurani değilim! dedi kendi kendine. Bu olanlara katılamam. Kara cüppeyi giydiğinden beri ilk defa olarak iki doğası birbiriyle uyum içindeydi. Bu, her iki kültür için de bir onursuzluk sayılırdı ve içini hiçbir tereddüte yer bırakmayan, korkunç bir niyetle dolduruyordu.</p>

  <p>İmparatorluk locası civarındakiler hariç, tüm kalabalık bir ağızdan tempo tutuyor, "Kılıç, kılıç, kılıç," diyerek aşağıdaki her adamın birer savaşçı gibi ölmelerini istiyordu. Ritim, Milamber için de bir nabza dönüşerek, neredeyse kontrolsüz olan öfkesini artırıyordu.</p>

  <p>Büyücülerle imparatorluk locası arasındaki bir noktaya gelen Milamber, arenaya doğru koşturan askerlerle marangozlara baktı. Kendilerinden geçmiş olan Midkemialılar ve Thuriller öldürülmek üzere hayvanlar gibi bağlanmışlar, kalabalığın öfkesi de tehlikeli bir noktaya ulaşmıştı. Stadyumun alt sıralarındaki soylu ailelerin genç subayları kılıçlarını alıp kumlara atlayarak, mahkûmların birer savaşçı gibi ölme hakları için bizzat çarpışmaya hazır görünüyorlardı. Bunlar cesur düşmanlardı ve izleyenlerin çoğu da geçmişte hem Thuril, hem de Krallık askerlerine karşı savaşmışlardı. Savaş alanında bu adamları seve seve öldürürlerdi, ama cesur düşmanların bu şekilde aşağılanmasını izleyecek de değillerdi.</p>

  <p>Milamber'in içinde kara bir öfke, nefret ve acı seli kabardı. Aklı, kontrol etmek için çok uğraşmasına rağmen öfke çığlıkları atıyordu. Başı geriye devrildi ve gözleri dönüp, başının içine baktılar, tüm yaşamı boyunca yalnızca iki kez olduğu gibi, akıl gözünün önünde ateşten sözcükler oluşmuştu. Ama o anı yakalayacak gücü daha önce hiç bulamamıştı, âdeta hayvansı bir zevk ile önünde yeni açılan güç kuyusuna daldı. Sağ kolu bir anda ileriye doğru açıldı ve elinden enerji fışkındı. Güneş ışığında bile ışıl ışıl parlayan, mavi bir alev topu hızla aşağı inerek, Savaş Lordu'nun muhafızlarının arasındaki kumlara düştü. Canlı olanlar, rüzgârın önündeki yapraklar gibi dört bir yana savruldular. Darağacını kurmak için henüz malzeme getirmekte olanlar da patlama ile dizlerinin üstüne çöküverirken, alt sıralarda oturanlar da şiddetinden sersemlemişlerdi. Kalabalık sessiz bir şoka girerken, arenadaki tüm sesler kesildi.</p>

  <p>Tüm gözler o yıldırımın kaynağına dönerken, yanında bulunanlar içgüdüsel olarak gerilediler. Yüzü öfkeden kıpkırmızı kesilmişti, arenayı tararken gözbebeklerinin çevresini saran göz akları görünüyordu. Elini indirerek kısa bir kesme hareketi yapan büyücü, "Artık yeter!" dedi.</p>

  <p>Hochopepa ve Shimone dışında kimse kıpırdamadı. Onların da Milamber'in niyetinin ne olduğu konusunda hiçbir fikirleri yoktu, ama gördükleri karşısında emrini ciddiye almışlardı. Hemen harekete geçip, yarı sersem, yarı şaşkın bir halde, stadyumdaki herkesle birlikte olanları izleyen genç İmparator'un yanına gittiler. Ichindar ile kısaca konuştular, bir an sonra da İmparator'un koltuğu boşaldı.</p>

  <p>Milamber soluna, kudurmuşçasına bir bağırışın koptuğu yere döndü: "Buna cüret eden kim!"</p>

  <p>Milamber, beyaz zırhı içinde deliye dönmüş bir yarı-tanrı gibi dikilen Savaş Lordu'nu gördü. Savaş Lordu'nun ifadesinin de Milamber'inkinden farkı yoktu.</p>

  <p>"Ben cüret ediyorum!" diye bağırarak cevap verdi Milamber. "Bu olamaz; olmayacak da! Artık kimse, başkalarının eğlencesi için ölmeyecek!"</p>

  <p>Tsuranuanni Devletleri'nin Savaş Lordu Almecho kendini zorlukla kontrol ederek, "Hangi hakla bunu yapıyorsun!" diye bağırdı. Boynundaki damarlar yerlerinden fırlamış, alnından terler süzülürken tüm kasları gerilmişti.</p>

  <p>Milamber'in sesi alçaldı ve kontrollü, başkaldıran bir öfke ile sözcükleri seçerek konuştu. "Uygun gördüğüm her şeyi yapma hakkım ile." Sonra, yakındaki bir muhafıza döndü. "Arenadaki adamlar serbest bırakılacaklar. Onlar özgür!"</p>

  <p>Muhafız bir an tereddüt ettikten sonra, Tsurani eğitimini hatırladı. "Emredersiniz, Yüce."</p>

  <p>Savaş Lordu, "Yerinde kal!" diye bağırdı.</p>

  <p>Kalabalık nefeslerini tuttu. İmparatorluk tarihinde, bir Yüce ile Savaş Lordu arasında böyle bir çatışma hiç yaşanmamıştı. Muhafız durunca Milamber dişlerini sıkarak konuştu. "Benim sözüm yasadır. Kıpırda!"</p>

  <p>Muhafız bir anda harekete geçince, Savaş Lordu çıldırmışçasına bağırdı. "Yasaları çiğniyorsun! Kimse bir köleyi özgür bırakamaz!"</p>

  <p>Öfkesi yine kaynamaya başlayan Milamber, "Ben bırakırım!" diye bağırdı. "Ben yasaların dışındayım!"</p>

  <p>Savaş Lordu, görünmeyen bir yumruk yemiş gibi geriledi. Tüm yaşamı boyunca kimse isteklerine bu şekilde karşı çıkmaya cüret etmemişti. Tarihte hiçbir Savaş Lordu, halk önünde böylesine küçük düşmemişti. Donakalmıştı.</p>

  <p>Savaş Lordu'nun yanından, bir başka büyücü ayağa fırladı. "Sen bir hainsin ve sahte bir Yüce'sin. Savaş Lordu'nun otoritesini yıkmak ve İmparatorluk'un düzenini altüst etmek istiyorsun. Bu küstahlığa bir son vereceksin!"</p>

  <p>Bir anda, sözleri duyan herkes iki büyücüden uzaklaşmaya çalıştı ve müthiş bir hareketlenme oldu. Milamber, Savaş Lordu'nun gözdesine baktı. "Güçlerin benimkilerle boy ölçüşebilir mi sanıyorsun?"</p>

  <p>Savaş Lordu yüzünde yalın bir nefretle Milamber'e baktı. Gözlerini genç büyücünün yüzünden ayırmadan gözdesine, "Yok et onu!" dedi.</p>

  <p>Milamber'in kolları, bileklerinde kesişerek yukarı kalktı.</p>

  <p>Aynı anda altın bir ışık bulutu etrafını sardı. Diğer büyücü bir enerji yıldırımı fırlattı, mavi ateş topu altın kalkana çarpınca bir zarar veremedi.</p>

  <p>Milamber gerildi, öfkeyle dolmuştu. Yaşamı boyunca sadece iki kez, trollerin saldırısına uğradığında ve Roland ile savaştığı sırada içindeki gizli güç kaynağına uzanmış ve ona yaklaşmıştı. Şimdi ise bilinci ile o gizli kaynak arasındaki son engelleri de yıkıyordu. Artık onun için bir esrar değil, tüm gücünün fışkırdığı bir kaynak gibiydiler. Milamber ilk kez olarak ne olduğunu, kim olduğunu tam olarak anlıyordu: Tek bir dünyanın kadim öğretileri ile sınırlı bir Kara Cüppeli değil, her iki dünyanın da sunduğu tüm enerjileri tam bir kontrol altına almış, Yüce Sanat'ın bir ustasıydı.</p>

  <p>Savaş Lordu'nun büyücüsü ona korkuyla baktı. Karşısındaki bir sır olmaktan da öteydi, barbar bir büyücüydü. Kollarını yukarı uzatmış, bedeni öfkeyle titreyen, gözleri kudretten âdeta alev alev yanan bir figür vardı karşısında.</p>

  <p>Milamber ellerini başının üzerinde çırptı ve gök gürleyerek etrafındakileri sarstı. Ellerinden yukarı doğru enerji fışkırıp, başının üzerinde toparlandı. Yukarıda ışıklar saçan bir güç girdabı oluşmuş, bir ok gibi yükseliyordu. Kaynak, iyice yükselene kadar devam etti. Sonra düzelmeye başlayıp, dev bir kubbe gibi tüm stadyumu örttü. Göz kamaştırıcı görüntü kısa bir süre daha devam ettikten sonra gökyüzü âdeta patlayarak, o anda yukarı bakmakta olanların çoğunu kör etti. Gökyüzü karardı ve güneş, sanki önüne ağır ağır gri perdeler çekiliyormuşçasına soldu.</p>

  <p>Milamber sesini stadyumun en uzak köşelerine kadar taşıyarak, "Yüzyıllardır bu şekilde yaşamış olmanız, bu vahşet için mazeret olamaz," dedi. "Burada bulunan herkes yargılanmış ve kusurlu bulunmuştur."</p>

  <p>Başka büyücüler de koltuklarında gözden kaybolarak gittiler, ama birçoğu kaldı. Avamlardan sağduyulu olanları da yakındaki çıkışlardan kaçıyorlardı, ama onların da çoğu bekliyor, bunun da kendilerini eğlendirmek için yapılmış bir başka gösteri olduğunu sanıyorlardı. Çoğu büyücünün uyarısını anlayamayacak kadar sarhoş ya da heyecanlıydılar.</p>

  <p>Milamber kollarıyla etrafında bir yay çizdi. "Siz ki, başkalarının ölümünden ve küçük düşmesinden zevk alanlar, bakalım siz ölümü nasıl karşılıyorsunuz!" Bu söz üzerine kalabalık nefeslerini tuttu.</p>

  <p>Milamber bir elini yukarıya kaldırdı ve herkes suspus oldu. Hafif yaz esintisi bile durmuştu. Ardından, dehşetli bir güçle konuştu. Sözlerini duyanın beti benzi atmıştı, ölüm bir insan şekline bürünmüş konuşuyordu sanki. Milamber'in sözleri stadyumda yankılanıyordu: "Titreyin ve çökün, çünkü ben Güç'üm!"</p>

  <p>Tiz bir ağıt sesi başladı, sesin kaynağı Milamber'di. Muazzam bir büyü ortaya çıkarken hava bile ürperdi. "Rüzgâr!" diye haykırdı Milamber.</p>

  <p>Ağır, leş kokulu keskin bir rüzgâr stadyumu kapladı. Rüzgâr, boğuk bir keder ve korku iniltisi taşıyordu. Giderek güçlendi, güçlendikçe de daha çok acı, daha çok üzüntü taşıdı. Giderek soğudu, ta ki, soğuğu pek az tatmış olanları titretecek kadar. İnsanlar acı veren okşayışı karşısında ağlarken stadyumun yukarısında, pusun içinde bulutlar oluşuyordu.</p>

  <p>Rüzgârlar uluyor, arenadaki kalabalığın çığlıklarını boğuyordu. Soylular kaçmaya çalıştılar, öyle korkmuşlardı ki, kendi ailelerini ezerek yol açıyorlar, yaşlı ve ağır olanlar da ayaklar altında eziliyorlardı. Çoğu dizlerinin üstüne inmişler ya da koltuklarından arenanın kumlarına düşmüşlerdi.</p>

  <p>Gökyüzünde siyah ve gri, dev fırtına bulutları dolaşıyordu, tam Milamber'in başının üzerindeki bir nokta çevresinde dönüyor gibiydiler. Büyücünün çevresini enerji yayan, ürkütücü bir ışık sarmıştı. Karanlıkta korkunç bir siluet olarak fırtınanın ortasında dikiliyordu. Rüzgâr tiz sesiyle gazabını haykırıyordu, ama Milamber'in sesi onu bir bıçak gibi keserek bastırdı.</p>

  <p>"Yağmur!"</p>

  <p>Soğuk bir yağmur yağmaya başladı, boranın önünde şiddetle uçuşuyordu. Hızla ritmini hızlandırarak şiddetli bir sağanağa, ardından da bir sele dönüştü. Şelale aşağıdakilere vuruyor, onları yere yapıştırıyor, doğaüstü olduğu açıkça belli olan bir güçle hislerini uyuşturana dek dövüyordu. Birkaçı tünellere kaçmayı başarırken, diğerleri dehşet içinde birbirlerine sarılmışlardı.</p>

  <p>Diğer büyücüler karşı büyüler yapmaya çalıştılar, ama bunu başaramayıp, yorgunluktan kendilerinden geçtiler. Daha önce hiç böylesine bir acı kuvvet gösterisi olmamıştı. Karşılarında gerçek bir büyü ustası vardı, elementleri bile kontrol edip, emri altına alabilen biri. Milamber'e meydan okumuş olan büyücü sersemlemiş bir halde koltuğunda oturuyor, gözlerini kırpıştırarak çevresini saran kaosta bir düzen belirtisi görmeye çabalıyordu. Savaş Lordu ise fırtınaya direniyor, ayakta kalmaya çalışarak, çevresindekilerin kapıldığı dehşete teslim olmayı reddediyordu.</p>

  <p>Milamber kolunu indirdi, ardından bir elini kaldırarak ileri uzattı. "Ateş!" diye bağırdı ve yine herkes onu duydu.</p>

  <p>Bulutlar âdeta alev aldılar. Korkunç renk tabakaları, her tonda alevler, karanlığı parçalarken gökler patladı. Gökyüzünde çarpık şimşekler çakıyor, sanki tanrılar insanlık için son hükümlerini veriyorlardı. İnsanlar, ana elementlerin çıldırması karşısında ilkel bir dehşet içinde çığlık çığlığa bağırıyorlardı.</p>

  <p>Ardından, ateş yağmuru başladı. Kollara ve giysilere, yüzlere ve pelerinlere düşen damlalar yanmaya başlıyorlardı. Dört bir yandan acı haykırışlar yükseliyor, insanlar etlerini yakan ateşleri ümitsizce söndürmeye çalışıyorlardı. Diğer büyücüler de, baygın yoldaşlarını alarak arenayı terk ettiler. Büyücüler locasında yalnızca Milamber kalmıştı. Havayı, korkunun ekşimiş kokusuyla karışan yanık et kokusu kaplamıştı.</p>

  <p>Milamber kollarını önünde kavuşturdu. Bakışlarını aşağı indirdi.</p>

  <p>"Toprak!"</p>

  <p>Aşağıdan derin bir gümbürtü yükseldi. Stadyumun altındaki zemin hafifçe sallanmaya başladı. Titreşimler giderek şiddetlendi ve hava, sanki arenanın çevresini bir dev böcek sürüsü sarmışçasına uğuldamaya başladı. Ardından boğuk bir gümbürtü de uğultuya eklendi ve yer hareket etmeye başladı.</p>

  <p>Titreşimler bir sarsıntıya, ardından da şiddetli bir sallanma, çalkalanma hareketine dönüştü. Milamber sakin bir ifadeyle duruyordu, sanki bir adanın üzerindeydi. Toprak, yer sıvılaşmıştı âdeta. İnsanlar arenanın kapısına doğru savruluyorlardı. Koca stadyum, ilkel güçlerin etkisiyle sallanıyordu. Heykeller temellerinden oynuyor, dev kapılar kadim tahtaların çatırdayarak parçalanmasıyla menteşelerinden sökülüyorlardı. Dengesiz, sarhoş hareketlerle tünellerden kopuyor, sonra kumların üzerine devrilerek önlerine çıkanları eziyorlardı. Arenanın altındaki hayvanların çoğu deprem yüzünden çıldırmış bir halde kafeslerine vurarak kilitleri kırmış, kapıları açmışlardı. Tünellerden kaçıp, parçalanmış kapılardan geçiyorlardı; ateş yağmuru karşısında bağırıyor, uluyor ve kükrüyorlardı. Dehşetten delirmiş bir halde kumda yatan seyircilere saldırıyor, onları gelişigüzel öldürüyorlardı. Bir adam kendinden geçmiş bir halde oturmuş, gökyüzünden yağan ateş parçalarını dalgın dalgın söndürmeye çalışırken, birkaç metre ötede bir başkası, uzak ormanlardan gelmiş bir dehşet tarafından yutuluyordu.</p>

  <p>Kadim taşlar yerinden oynayıp, birbiri üzerine geçerken artık arenanın kendisi de inlemeye başlamıştı. Stadyum yerinden oynarken, bin yıllık harçlar bir anda toza dönüşüyordu. Merhamet dileyen haykırışlar ya rüzgârda ya da yok oluş kargaşası içinde boğulup gidiyorlardı. Gazap giderek şiddetleniyor, sanki dünya parçalanmaya hazırlanıyordu. Milamber ellerini bir kez daha başının üstüne kaldırdı. Avuçlarını birleştirdi ve tüm gök gürültülerini bastıran bir gümbürtü patladı. Sonra birdenbire kaos dindi.</p>

  <p>Gökyüzü berrak ve güneşliydi, bir kez daha doğudan hafif bir esinti geliyordu. Yer, olması gerektiği gibi hareketsiz ve katı duruyordu, ateş yağmuru da bir anı olmuştu bile.</p>

  <p>Olanları izleyen sessizlik, sağır ediciydi. Ardından yaralıların iniltileri ve dehşet içinde kalanların hıçkırıkları duyuldu. Savaş Lordu hâlâ ayaktaydı, yüzündeki tüm renk çekilmiş, yüz hatları ve kollarında küçük yanık izleri oluşmuştu. İmparatorluk'un azametli liderinin yerinde artık korku dışında tüm duyuları körelmiş bir adam duruyordu. Gözleri öylesine büyümüştü ki, beyazları iyice ortaya çıkmıştı. Ağzı kıpırdıyor, sanki bir şeyler söylemeye çalışıyordu, ama hiçbir ses çıkmıyordu.</p>

  <p>Milamber ellerini bir kez daha başının üzerine kaldırınca, Savaş Lordu korku dolu bir hıçkırıkla geriye düştü. Büyücü ellerini çırptı ve kayboldu.</p>

  <p>İkindi esintisi, yaz çiçeklerinin kokusunu taşıyordu. Katala bahçede William ile bir sözcük oyunu oynuyordu; ikisinin de kocasının yurdunun dilini öğrenmelerinde ısrarlıydı.</p>

  <p>Kutsal Şehir'den daha doğuda oldukları için akşam olmak üzereydi. Güneş batıda alçalmış, bahçedeki gölgeler uzamıştı. Katala, Milamber'in gelişini haber veren çan çalmadan kocasını evlerinin kapısında görünce irkildi. Ağır ağır ayağa kalktı, bir şeyler in ters gittiğini hemen sezmişti. "Sevgilim, ne oldu?"</p>

  <p>William babasına koşarken Milamber, "Sana her şeyi sonra anlatırım," dedi. "William'i alıp kaçmamız gerek."</p>

  <p>William babasının kara cüppesini çekiştiriyor, "Baba!" diye bağırarak ilgi çekmeye çalışıyordu. Milamber oğlunu kucağına alıp sımsıkı sarıldı ve "William, yurduma bir yolculuk yapacağız," dedi. "Cesur bir çocuk olmalı ve ağlamamalısın."</p>

  <p>William alt dudağını büktü, babası ağlamamasını istediğine göre ağlamak için çok iyi bir neden olmalıydı, ama başıyla onaylayıp gözyaşlarını tuttu.</p>

  <p>Milamber, "Netoha! Almorella!" diye seslendi ve bir an sonra iki hizmetçi bahçeye girdiler. Netoha selam verdi, ama Almorella hemen Katala'nın yanına koştu. Ailesini Shinzawai malikânesinden getirirken, Katala onun da yanlarında gelmesi için ısrar etmişti. Bir köleden çok, Katala için bir kız kardeş, William için de bir teyze gibiydi. Bir şeyler in ters gittiğini hemen anlamış, gözleri bir anda yaşlarla dolmuştu.</p>

  <p>"Gidiyorsunuz," dedi, soru olmaktan ziyade bir cevaptı bu.</p>

  <p>Netoha efendisine baktı. "Emriniz, Yüce?"</p>

  <p>"Gidiyoruz," dedi Milamber. "Buna mecburuz. Üzgünüm." Netoha haberleri bir Tsurani gibi, soğukkanlılıkla karşılarken, Almorella hüngür hüngür ağlayarak Katala'ya sarıldı.</p>

  <p>Milamber, "İkinizin de ihtiyaçlarınızın giderilmesini sağlamak istiyorum," dedi. "Böyle bir gün için belgeler hazırlamıştım. Biz gittikten sonra, tüm çalışmalarımı çalışma odamda, kataloglar halinde bulacaksınız. Çalışma masamın karşısında, en üst rafta, üzerinde siyah bir mühür olan bir parşömen bulacaksınız. Malikâneyi sana veriyorum, Netoha." Almorella'ya dönerek, "İkinizin birbirinize olan ilgisini biliyorum," dedi. "Malikâneyi Netoha'ya veren belge aynı zamanda seni de özgür kılıyor, Almorella. O da sana iyi bir koca olur. Bir Yüce'nin mührünü taşıyan bir belgeye İmparator bile karşı çıkamaz, yani endişelenmene gerek yok."</p>

  <p>Almorella inanamama, mutluluk ve acıyla karışık bir ifadeyle bakıyordu. Başını ağır ağır sallayarak anladığını ifade etti, minnettarlığı gözlerinden okunuyordu.</p>

  <p>Milamber dikkatini tekrar Netoha'ya verdi. "Aşağıdaki çayır bölgesini çoban Xanothis'e veriyorum. Evin diğer çalışanlarıyla da ilgilen, Netoha.</p>

  <p>"Şimdi, çalışma odamda kırmızı balmumuyla mühürlenmiş çok sayıda belge de bulacaksınız. Onların hemen yakılmaları gerek. Ne yaparsanız yapın, sakın yakmadan önce mühürleri kırmayın. Diğer tüm çalışmalar Meclis'ten Hochopepa'ya götürülecek, en derin sevgilerim ve işe yaramaları dileklerimle birlikte. O, onlarla ne yapacağını bilir."</p>

  <p>Almorella bir kez daha Katala'ya sarıldı, sonra William'i öptü. "Çabuk ol, kızım," dedi Netoha. "Daha bu evin sahibesi olmadın, yapılacak önemli işler var." Hadonra selam vermek için eğilmeye başladı, sonra durup, "Yüce," dedi, "Size... size iyilikler dilerim." Çabucak selam verip çalışma odasına yöneldi. Milamber adamın gözlerinin yaşardığını fark etmişti.</p>

  <p>Yanaklarından yaşlar süzülen Almorella da Netoha'nın peşinden eve girdi. Katala Milamber'e döndü. "Şimdi mi?"</p>

  <p>"Şimdi." Onları desen odasına götürürken, "Gediğe girmeden önce öğrenmem gereken bir şey daha var," dedi. Oğullarını aralarına alıp karısına sarıldı ve bir başka desene geçti.</p>

  <p>Bir an için çevrelerini beyaz bir pus sardı, sonra kendilerini başka bir odada buldular. Aceleyle kapıdan çıkarlarken Katala, Shinzawai lordunun evine gelmiş olduklarını anladı.</p>

  <p>Hemen Kamatsu'nun çalışma odasına gidip, kapıyı çalmadan içeri girdiler. Rahatsız edildiği için kızan Kamatsu başını kaldırdı. Kapıda kimin olduğunu görünce ifadesi bir anda değişti. Kalkarak, "Yüce, ne oldu?" diye sordu.</p>

  <p>Milamber o gün olanları kısaca açıklarken, Katala duydukları karşısında bembeyaz olmuştu. Shinzawai Lordu başını salladı. "Yüce, İmparatorluk'un iç düzenini ebedi olarak değiştirecek bir süreci başlatmış olabilirsiniz. Umarım bu öldürücü bir darbe olmaz. Ne olursa olsun, etkileri yıllar boyunca görülecek. Gelişim Partisi şimdiden Barış Partisi'ne işbirliği için yaklaşmaya başladı bile. Yurdum üzerinde kısa zamanda hayli büyük bir etkiniz oldu."</p>

  <p>Kamatsu, Milamber'in ağzını açmasına fırsat vermeden devam etti. "Ama şimdi bunun sırası değil. Bir zamanlar kölem olan siz çok şey öğrendiniz, ama hâlâ Tsurani değilsiniz. Şunu anlamalısınız ki, Savaş Lordu böyle bir yenilgiden sonra ortaya çıkamaz. Büyük olasılıkla utancından kendini öldürecektir, ama yandaşları -ailesi, klanı, astları sizi öldürmek üzere mimleyeceklerdir. Katiller ya da size karşı harekete geçmeye hazır büyücüler şimdiden tutulmuş olabilirler. Ailenizle birlikte yurdunuza kaçmaktan başka seçeneğiniz yok."</p>

  <p>William artık ağlayabileceğine karar verdi, kendisi cesur olmaya çalışsa da, annesi korkmuştu ve çocuk bunu hissediyordu. Milamber Kamatsu'ya arkasını dönüp bir efsun yaptı ve William bir anda uykuya daldı. "Biz kurtulana dek uyuyacak."</p>

  <p>Katala onayladı, bunun yapılacak en iyi şey olduğunu biliyor, ama buna gerek olmasından hoşlanmıyordu.</p>

  <p>"Hiçbir büyücüden korkum yok, Kamatsu," dedi Milamber, "ama İmparatorluk için korkuyorum. Biliyorum ki, Meclis'teki öğretmenlerim ne kadar çabalamış olurlarsa olsunlar, ben asla Tsurani olamam. Ama İmparatorluk'a hizmet ediyorum. Arenada gördüklerim karşısında duyduğum tiksinti ile bir süredir duyduğum kuşkuların doğruluğundan emin oldum. İmparatorluk yolunu değiştirmeli, yoksa sonu yakın. Bu kültürün çürümüş, zayıf yüreği, kendi ağırlığını uzun süre daha taşıyamaz, tıpkı içten çürümüş bir ngagi ağacı gibi, kendi ağırlığıyla çöker. Burada geçirdiğim zaman içinde öğrendiğim ve büyük bir değişikliğin olması gerektiğini gösteren başka şeyler de var, sözünü edemeyeceğim şeyler.</p>

  <p>"Gitmeliyim, çünkü kalacak olursam Meclis, Yüce Konsey, tüm İmparatorluk bölünür. Gitmem Tsuranuanni için en iyisi olmasa, İmparatorluk'u terk etmekte zorlanırdım. Eğitimim bu yönde. Ama gitmeden önce bilmeliyim, Laurie ve oğlundan İmparator'un barış teklifini götürmelerinden sonra bir haber aldın mı?"</p>

  <p>"Hayır. İlk gece küçük bir çarpışma sırasında kaybolduklarını biliyoruz. Çarpışmadan sonra Hokanu'nun adamları bölgeyi aramış ve izlerine rastlayamamışlar, yani oradan kurtulup uzaklaştıklarım varsayıyorlar. Küçük oğlum, Krallık hatlarının gerisindeki bir yola ulaştıklarından da emin. O zamandan beri ise hiçbir haber alamadık. İttifakımızın diğer üyeleri de, en az benim kadar heyecanla haber bekliyorlar."</p>

  <p>Milamber duyduklarını değerlendirdi. "Öyleyse İmparator hâlâ harekete geçmeye hazır değil. Yakında olacağını umuyordum, böylece bana karşı organize bir tutum oluşmadan, ateşkes güvencesi ile gidebilirdik. Oysa şimdi, Savaş Lordu Dük Borric'in ordusuna karşı alınan zaferi duyurduğuna göre, barışı hiç göremeyebiliriz."</p>

  <p>"Tsurani olmadığınız belli, Yüce," dedi Kamatsu. "Savaş Lordu, siz onun Cennetin Işığı'na adadığı oyunları mahvedince küçük düştü, Savaş Partisi artık karışacak. Kanazawai Klanı bir kez daha Savaş İttifakı'ndan çekilecek. Mavi Çark'taki müttefiklerimiz, bir ateşkes için Yüce Konsey'de artık çok daha sıkı bastıracaklar. Savaş Partisi etkili bir liderden yoksun. Savaş Lordu onursuz çıkıp da kendini öldürmese bile hemen yerinden alınır, çünkü Savaş Partisi'nin güçlü bir lidere ihtiyacı var, Minwanabiler de hırslı; üç nesildir beyaz ve altın renklerinin peşindeler. Ama Yüce Konsey'deki diğerleri de hak iddia edeceklerdir. Savaş Partisi birbirine girecek, biz de Konsey Oyunu devam ederken, durumumuzu güçlendirecek kadar zaman kazanacağız."</p>

  <p>Kamatsu Milamber'i uzun uzun süzdü. "Söylediğim gibi, sizi öldürmeyi planlayanlar var. Ana dünyanıza hemen dönün. Gecikmezseniz, güven içinde gidebilirsiniz. Hemen gediğe gideceğinizi pek fazla kişi tahmin edemez. Bir başka Yüce olsa, evini toparlaması bir hafta sürer." Milamber'e gülümsedi. "Yüce, bizimle olduğunuz süre boyunca, havasız bir odaya dolan bir meltem gibiydiniz. Yurdumuzdan gittiğinizi görmek beni üzüyor, ama derhal gitmelisiniz."</p>

  <p>"Umarım bir gün gelir ki, dost olarak tekrar karşılaşırız, Shinzawai Lordu, halklarımızın birbirlerinden öğrenecekleri çok şey var."</p>

  <p>Shinzawai lordu elini Milamber'in omzuna koydu. "O günü ben de umutla bekliyorum, Yüce. Dualarım sizinle. Bir şey daha var. Eğer ana dünyanızda Kasumi'yi görecek olursanız, ona babasının onu düşündüğünü söyleyin. Şimdi gidin, güle güle."</p>

  <p>"Hoşça kal," dedi Milamber. Karısının koluna girip, aceleyle desen odasına gitti. Kapıya geldikleri anda bir çan sesi duyuldu, Milamber karısıyla oğlunu arkasına itti. Zemindeki şeklin üzerinde bir an beyaz bir pus belirdi ve şaşkın haldeki Fumita göründü.</p>

  <p>"Milamber!" diyerek bir adım attı.</p>

  <p>"Dur, Fumita!"</p>

  <p>Yaşlı büyücü durdu. "Sana zarar vermek niyetinde değilim. Olanların haberi, oyunlara katılmamış olan Meclis üyelerine ulaştı. Meclis tamamen karışmış durumda. Hochopepa ve Shimone seni savunuyorlar. Daha önce hiç böyle bir tartışma yaşanmamıştı. Yüce Konsey'de Savaş Partisi, Meclis'in bağımsızlığının savaş zamanlarında kalkmasını talep ediyor, Gelişim ve Barış partileri de Mavi Çark Partisi'ne açıkça destek verdiler. İmparatorluk tepetaklak durumda."</p>

  <p>Yaşlı büyücü, bunları söylerken gözle görülür biçimde çökmüştü. Milamber'in kendisini hiç görmediği kadar yaşlı görünüyordu. "Bence inançlarının çoğunda haklı olabilirsin, Milamber. Çürüyüp yok olmak istemiyorsak İmparatorlukla birçok değişikliğe gitmeliyiz, ama bu kadar kısa sürede bu kadar çok değişiklik? Bilemiyorum."</p>

  <p>Aralarında bir anlık bir sessizlik oldu; Milamber, "Yaptığım İmparatorluk içindi, Fumita," dedi. "Buna inanmalısın."</p>

  <p>Yaşlı büyücü ağır ağır onayladı. "Sana inanıyorum, Milamber, en azından inanmak istiyorum." Biraz daha dikleşti. "Bunun sonucu ne olursa olsun, işler durulunca Meclis'in yapacağı çok şey olacak. Belki de İmparatorluk'u daha sağlıklı bir yola sokabiliriz.</p>

  <p>"Ama sen hemen gitmelisin. Hiçbir asker seni durdurmaya çalışmaz, Kutsal Şehir'in dışında çok az kişinin senin yaptıklarından haberi var, ama Savaş Lordu'nun gözdeleri seni aramaya koyulmuşlardır bile. Oyunlarda kardeşlerimizi gafil avladın, hiçbiri de tek başına sana karşı koyamaz, ama sana karşı birleşecek olurlarsa, muazzam güçlerinin bile pek bir faydası dokunmayabilir. Bir büyücüyü öldürmen ya da ölmen gerekir."</p>

  <p>"Evet, Fumita, bunu biliyorum. Gitmeliyim. Bir büyücüyü öldürmek istemem, ama başka çare kalmazsa öldürürüm de."</p>

  <p>Fumita bunu duyunca üzülmüştü. "Gediğe nasıl ulaşacaksın? Geçiş alanına gitmedin, değil mi?"</p>

  <p>"Hayır, ama Düzlükler Şehri'ne gideceğim. Oradan da bir tahtırevan bulurum."</p>

  <p>"Bu çok yavaş olur. Tahtırevanın geçiş alanına gitmesi bir saatten uzun sürer." Elini cüppesine sokup bir nakil aleti çıkardı. Milamber'e uzattı. "Üçüncü ayar sizi doğruca gedik makinesine götürür."</p>

  <p>Milamber aleti aldı. "Fumita, ben gediği kapatmaya çalışmak niyetindeyim."</p>

  <p>Fumita başını iki yana salladı. "Milamber, o güçlerinle bile bunu yapabileceğini sanmıyorum. Büyük gediğin oluşturulmasında onlarca büyücü çalıştı, kontrol eden efsunlar da yalnızca Kelewan tarafında yapıldı. Midkemia'daki makine, yalnızca gediğin yerini sabitlemeye yarıyor."</p>

  <p>"Biliyorum, Fumita. Yakında sen de bileceksin, çalışmalarımı Hocho'ya gönderdim. Şu 'esrarengiz' araştırmam, gedik enerjileri hakkında derinlemesine bir incelemeydi.</p>

  <p>"Şu anda, onlar hakkında Meclis'teki tüm büyücülerden daha fazla bilgi sahibi olmam mümkün. Bunun Midkemia tarafından, ümitsiz, muhtemelen yıkıcı bir hareket olacağını biliyorum, ama bu savaş bitmeli."</p>

  <p>"Öyleyse ana dünyana dön ve bekle. İmparator'un yakında harekete geçeceğine eminim. Savaş Lordu arenada o mağlubiyeti alınca, savaşı kaybetmiş kadar oldu. Cennetin Işığı barış yapılmasını emrederse, belki o zaman gedik meselesi ile ilgilenebiliriz. Kral'ın barış teklifine nasıl baktığını öğrenene dek harekete geçme."</p>

  <p>"O halde, Büyük Oyun'u sen de oynuyorsun?"</p>

  <p>Fumita gülümsedi. "Politikayla ilgilenmeye tenezzül eden tek büyücü ben değilim, Milamber. Hochopepa ve ben, başından beri bu işin birer parçasıyız. Şimdi git, tanrılar seninle olsun. Sana güvenli bir yolculuk ve ana dünyanda uzun, bolluk içinde bir yaşam diliyorum."</p>

  <p>Ardından Milamber ve ailesinin yanlarından geçip gitti. O gözden kaybolunca, Milamber aleti çalıştırdı.</p>

  <p>Asker irkilerek sıçradı. Bir saniye önce bir ağacın gölgesinde oturmuş, güneşten korunuyorken, bir saniye sonra önünde aniden bir büyücü, bir kadın ve bir çocuk belirmişti. Daha asker ayağa kalkamadan, yüzlerce metre ilerideki gedik makinesine doğru yürümeye başlamışlardı. Bir platformun her iki yanında yükselen yüksek sütunlar ve aralarında görülen parlak bir "hiçlik"ten oluşan makineye ulaştıklarında, o civarda çalışan askerlerin başındaki bir subay esas duruşa geçti.</p>

  <p>"Şu adamlar platformdan insinler."</p>

  <p>"Nasıl isterseniz, Yüce." Bağırarak emirler yağdırdı ve adamlar indiler. Milamber Katala'yı elinden tutup gediğe soktu.</p>

  <p>Bir adım, bir anlık sersemlik hissi, ardından kendilerini Gri Kuleler Vadisi'ndeki bir Tsurani kampının ortasında buldular.</p>

  <p>Gece idi ve kamp ateşleri yanıyordu. Subayların çoğu ani ziyaret karşısında irkildiler, ama hemen yollarından çekildiler.</p>

  <p>Milamber, "At ele geçirdiniz mi?" dedi.</p>

  <p>Subaylardan biri şaşkın şaşkın onayladı.</p>

  <p>"Hemen iki tane getirin. Eyerlenmiş olsunlar."</p>

  <p>"Nasıl isterseniz, Yüce," diyen adam hemen uzaklaştı.</p>

  <p>Az sonra bir asker iki at getirdi. Yaklaşınca, Milamber askerin Hokanu olduğunu gördü. Shinzawailerin küçük oğlu, dizginleri Milamber'e verirken etrafına bakındı. "Yüce, haberler kesin değil ama İmparatorluk Oyunları'nda olan korkunç şeyler burada da duyuldu. Buraya ani gelişinizin de o haberlerle ilgili olduğunu sanıyorum. Hemen uzaklaşmalısınız; kampta Savaş Lordu'nun adamları var ve onlar da aynı şeyi düşünürlerse, ne tür bir riske girebilecekleri kestirilemez."</p>

  <p>Milamber William'i tutarken, Katala Hokanu'nun yardımıyla ata bindi. Milamber oğullarını ona vererek kendisi de atına bindi. "Hokanu, az önce babanın yanındaydım," dedi. "Ona git; sana ihtiyacı var."</p>

  <p>"Babamın malikânesine döneceğim, Yüce." Genç Tsurani bir an tereddüt etikten sonra, "Ağabeyimi görecek olursanız, ona hayatta olduğumu söyleyin, kendisinin bundan haberi yok," diye ekledi.</p>

  <p>Milamber bunu yapacağını söyledi ve Katala'ya dönüp, onun atının da dizginlerini eline aldı. "Eyerin kaşını tut, sevgilim. William'i ben taşırım."</p>

  <p>Başka tek kelime etmeden kamptan çıktılar. Birkaç defa nöbetçiler onlara kim olduklarını soracak oldular, ama kara cüppenin görüntüsü onları durdurdu. Ay ışığı altında saatlerce at sürdüler. Milamber ailesini güvenliğe taşırken, askerlerin bağırışlarını duyabiliyordu.</p>

  <p>Katala, ataları olan savaşçılar gibi tüm olanlara dayanıyor, Milamber de ona hayranlık duyuyordu. Daha önce hiç ata binmemiş olmasına rağmen şikâyet etmiyordu. Evinden alınıp yabancı, karanlık, kimseyi tanımadığı bir dünyaya götürülmek, korkunç bir tecrübe olmalıydı. Milamber'in daha önce yalnızca tahmin ettiği karakter gücünü gösteriyordu.</p>

  <p>Sonsuz gibi görünen yolculuktan sonra, karanlıktan bir ses duydular. Ağaçların arasında karanlık gölgeler halinde siluetler görülüyordu. "Durun! Bu gece yolcuları da kim?" Ses, Kral'ın Lisanı'nı konuşuyordu. Üç atlı durunca, öndeki adam rahatlamış bir sesle, "Crydeeli Pug!" diye bağırdı.</p>
</body>
</html>
