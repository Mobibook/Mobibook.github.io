<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>arap.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_37">MAFYANIN GLOBALLEŞMESİ<br class="chapter" />
  GLOBALLEŞMENİN MAFYALAŞMASI</h2>

  <p class="ortayazi">(2000)</p>

  <p class="ortayazi"><span>Talat Turhan’ın Yorumu</span></p>

  <p class="normal">Kamuoyu Mehmet Eymür adını 12 Mart’tan sonra da çok sık duyar oldu. <span class="ideitalik">Analiz</span> adlı kitabında Ziverbey Zihni Paşa Köşkü’nde bir teğmeni sorguladığını itiraf etmektedir. Her ne kadar işkenceden söz etmese de anılan köşkte binlerce genç, aydın ve yurtsevere sistematik olarak Org. Faik Türün’ün oluruyla Tümg. Memduh Ünlütürk yönetiminde bir MİT görevlisi denetimindeki bir ekiple teknik sorgulama yani işkence yapıldığını bugün kamuoyumuz ayrıntılarıyla bilmektedir.</p>

  <p class="normal">Peki kimdi bu kişiler? Ortak özellikleri ne idi? Ne yapmak istiyorlardı? Bu ve benzeri sorular zaman içinde genellikle açıklığa kavuştu. Bu konularda yüzlerce kitap yazıldı. Ancak 12 Mart’ın (1971) işkence çetesi gücünü korudu. Sadece onlar değil zaman içinde işkencecilik meslek haline geldi. Öyle ki işkencede ölümler “vukuatı adiye” haline dönüştü. İşkenceciler yetkili makamlarca hep korundu kollandı... Avrupa Birliği’nden dışlanmamızın temel nedenleri arasına ülkemizdeki yaygın insan hakları ihlallerinin ağırlıklı bir yer alması ve Avrupa İnsan Hakları Mahkemesi’nde (AİHM) bu konuda açılan davaların çığ gibi büyümesi, Türkiye’yi 1999 sonrası yıllarda işkenceye karşı önlem alma noktasına getirdi.<sup class="calibre4">(1)</sup></p>

  <p class="normal">Sorgucular, Ziverbey Zihni Paşa İşkence Köşkü’ne alınanlara,</p>

  <p class="normal1">— Oranın kontrgerilla örgütü olduğunu;</p>

  <p class="normal1">— Genelkurmay’a bağlı olduklarını (Gnkur. Bşk. Org. Memduh</p>

  <p class="normal1">Tağmaç);</p>

  <p class="normal1">— Anayasa ve yasaların geçerli olmadığını,</p>

  <p class="normal1">— İstedikleri kişileri istedikleri zaman öldürebileceklerini;</p>

  <p class="normal"><span class="ideitalik">— Gözaltına alınanların esir olduklarını, istedikleri ikrarları vermek</span></p>

  <p class="normal">zorunluluğunda olduklarını söylüyorlardı...</p>

  <p class="normal">Tüm bu söylemler gözaltına alınanların bir çete tarafından esir alındığım gösteriyor, uygulamalar da bir çeteleşmenin<sup class="calibre4">(2)</sup> varlığını duyumsatıyordu.</p>

  <p class="normal">O dönemde içeri alınanlar genellikle sol tandanslı kişiler idi. Ziverbey çetesi ise komünizmle mücadeleyi “vatanseverlik” sayan antikomünist yapıda kişilerden oluşuyordu.</p>

  <p class="normal">Emperyalizmin tüm dünyaya ihraç ettiği bu ideolojinin (!) yandaşları bu işleri sırf milliyetçilik, vatan ve millet adına yapmıyorlardı. Emperyalist işbirliği ortak paydasında aralarında çeşitli çıkar ilişkileri bulunduğu ve göz koydukları makamlara ulaşmak için böylesine bir vahşete alet olacak kadar gözleri kara olduğu anlaşılıyordu.</p>

  <p class="normal">Mehmet Eymür’ün portresi her ne kadar olumlu bir profil vermiyorsa da, yazdığı MİT raporları, gazetelerde yayınlanan söyleşileri, yazdığı yapıtta sergilenen çirkin ilişkiler “düzenin mafyalaşması”na ışık tutmaktadır.</p>

  <p class="normal">İbretle tekrar tekrar okunmalı ve her an el altında bulundurulmalıdır. Çünkü Eymür’ün suçladığı kişilerin tümü –biri hariç– sessiz kalmayı yeğlemişler, diğerleri, zaman içinde genel müdürlük, milletvekilliği, bakanlık ve hatta Meclis başkanlığı koltuklarına doldurulmuş olmalarına karşın, bu kişilerin gücü Mehmet Eymür’ün MİT’e geri dönerek göreve başlamasını engellemeye yetmemiştir. Bu olgu bile tek başına derin devlet<sup class="calibre4">(3)</sup> içindeki etkin konumunu algılayabilmek için yeterli bir kanıt sayılabilir... Uyuşturucu ticareti, kara para aklama, kumarhane işletmeciliği, hayali ihracat ve hatta fuhuş yoluyla palazlanan mafyanın, politikacılarla akçalı çıkar ilişkilerine girmiş olduğu, tüm çıplaklığıyla Susurluk Kazasıyla ortaya çıkmış olmasına karşın olay “af yasası”yla kapatılmak istenilmektedir...</p>

  <p class="normal">Dünün hayali ihracatçı üçkâğıtçıları, günümüzde saygın özel sektör temsilcilerine dönüşmüştür. Çıkarları globalizmle bütünleştiği için, emperyalist işbirlikçilikleri hıyanete dönüşmüştür...</p>

  <p class="normal">Mafya başkalaşmış, işini bilenler ya da “vatansever tetikçiler örgütü”ne taşeronluk yapanlar patronlaşmış, rant pazarında kolay yoldan trilyonlarına trilyonlar katmakta; kirlenmiş politikaya, politikacıya ve bürokratlara destek sağlayıp çıkarlarının devamlılığını sağlamaya çalışmaktadırlar...</p>

  <p class="normal">At izine it izleri karışmış, düzen yozlaşmış, kokuşmuş ve hiçbir sorunu çözemez duruma düşürülen ekonomiye cansuyu vermek için iktidarlar IMF buyruklarını yerine getirmek suretiyle ekonomik iflası önlemek için, zaman kazanmaya çalışmaktadır... Susurluk Kazası’nda ortaya çıkan suçlular koalisyonunun pisliklerini örtmeye çalışan iktidarın foyası deprem felaketiyle bir kez daha ortaya çıkmış gibi görünüyor. Kuşkusuz 1950’li yıllardan bu yana emperyalizmin ve kapitalizmin uyduluğunu benimseyen sağcı iktidarlar bugün görünen çürümenin baş sorumluları olarak tarihte yerlerini alacaklardır...</p>

  <p class="normal">Mehmet Eymür bu süreçte kilit bir isim olduğu için kendisinden söz edilmektedir. Öyle ki bu kişi karmaşık ilişkiler ağı içinde son ana kadar parlamenterlere dahi nasip olamayan bir dokunulmazlığa sahip olmuştur. Çünkü bu pisliklerin içinde debelenenler onun bildiklerinden hep ürkmüşlerdir.</p>

  <p class="normal">Eymür’ün,</p>

  <p class="normal">— Uzun süre MİT’te çalışan ve subay olan babası Mazhar Eymür masondur. Onun da mason olduğu söylenilmektedir.</p>

  <p class="normal">— Eymür’ün MİT’te gönülden bağı olduğu eylem ve düşün birliği içinde bulunduğu Hiram Abas mason bir aileden gelmektedir.</p>

  <p class="normal">— Hiram Abas <span>ve Mehmet Eymür, istihbaratta ABD ekolünü temsil etmişler, MİT yasasını zaman zaman hiçe sayarak sorgulamalara katılmışlar, yurtiçinde “Ramboculuk” yapmışlar, yurtdışı operasyonlarda “vatansever, şerefli, tetikçi, uyuşturucu kaçakçısıyla işbirliği”</span> <span>yapmaktan çekinmemişlerdir.</span></p>

  <p class="normal">— Hiram Abas ve Mehmet Eymür MİT’in sivilleşmesi projesine tüm provokatif güçleriyle katılmışlardır. Hedefleri ise kendi önlerini temizlemek suretiyle Özal’ın desteğiyle Hiram Abas’ın MİT müsteşarlığını ele geçirmesine çalışmışlardır.</p>

  <p class="normal">— Özal’ın itimadını kazanmak adına “saraydan kız kaçırma” senaryosunun karşıtı “damat kaçırma” operasyonunda yer alıp örgütlerine büyük ziyan vermişlerdir.</p>

  <p class="normal">— Bu iki kişinin fütursuz ve kural tanımaz tutumları, devletin önemli kurumları arasında süregelen çatışma ve kamplaşmanın zemininin oluşmasında önemli rol oynamıştır.</p>

  <p class="normal"><span>— İktidar dengelerini iyi değerlendirmemeleri sonucu MİT raporunu yazdıktan sonra örgüt dışı kalan iki silahşordan Hiram Abas</span><span>, bir zamanlar antikomünizmin şampiyonluğunu yapan müflis fakat itibarlı (!) –Halit Narin gibi</span><sup class="calibre4">(4)</sup><span>– bir işadamının korumacılığını üstlenmiş, E</span>ymür ise vakit geçirmeksizin fabrika sahibi olabilmiştir.</p>

  <p class="normal">— Yasal olarak ve yerleşik teamüle göre bazı kurumlardan ayrılanların –hele ayrıldıktan sonra konuşmuşlarsa– örgütlerine dönmeleri olanaklı olmamasına karşın bir güç (!) yerleşik bütün kuralları hiçe sayıp bu iki kafadarı MİT’te göreve döndürmeyi başarabilmiştir.</p>

  <p class="normal">— Mehmet Eymür’ün malvarlığına baktığımızda şaşırmamak elde değil... Türkiye’de ve ABD’de evler, apartmanlar, paralar ve arabalar... Hele bu arabalardan biri var ki 4x4 Chevrolet-Grande Cheroke, 90.000 $ değerindedir. Bir derginin yazdığına göre bir ülküdaşı (!) hediye etmiş ama bu devlet geleneği ve etik dışı davranışların hesabını sormaya iktidarların gücü yetmiyor...</p>

  <p class="normal">— Mehmet Eymür ikinci kez MİT’e döndüğünde adı Susurluk Olayı’na karıştı. Ona başlangıçta iktidar gene dokunamadı. Hatta başbakanın kendisiyle pazarlık yaptığı, “sen bize lazımsın, bir müddet Washington’da dinlen” dediği basına yansıdı. Daha sonra değişen dengeler sonucu Mehmet Eymür’ü “şeker şirketinde” görevlendirdiler... Bilgi ve becerilerini şekercilere öğretsin diye (!)..</p>

  <p class="normal">— Eymür kendisine yapılan haksızlığa (!) dayanamadı. Danıştay’da iptal davası açtı. Danıştay’a verdiği 75 sahifelik dilekçeyle son sözlerini söyledi. Okunmaya değer...</p>

  <p class="normal">— Hakkında çeşitli eylemleri nedeniyle dava açıldı ve gözaltına alınma kararı çıktı.</p>

  <p class="normal">— Bazılarına dokunur diye anavatanına gitti diyemiyorum ama ABD’ye gittiği söyleniyor... Masonluğun kâbesinde seçkin bir antikomünistin aç kalacağını herhalde düşünemezsiniz? Kaldı ki evlerini, arabalarını önce almış, hazırlığını yapmıştı...</p>

  <p class="normal">Diğerleri nasıl paşalar gibi yaşıyorsa o da yaşayacak. Uzun ömürler diliyorum, anılarını yazıp itiraflarda bulunması için.<sup class="calibre4">(5)</sup> Bizim senaristlerin gücü yeter mi bilmem ama ABD’liler Eymür’ün yaşamöyküsünden <span class="ideitalik">Akbaba’nın Üç Günü</span> filmini gölgede bırakan bir senaryo üretebilirler.<sup class="calibre4">(6)</sup> Mehmet Eymür iki nedenle beni ilgilendirdiği için ondan 1989 yılından bu yana söz ediyorum.</p>

  <p class="normal">Bilindiği gibi, masonluk kapitalist enternasyonalizmi temel ilke kabul eden bir örgüttür. Bu nedenle gerçekten milli olan kurumlarda masonların varlığını hiçbir zaman içime sindiremedim. Silahlı Kuvvetler’de Milli Savunma Bakanlığı’nda, Milli Eğitim Bakanlığı’nda, İçişleri Bakanlığı’nda, istihbarat örgütlerinde masonların ne işi var? Ulusal bir devlette enternasyonalist bir cumhurbaşkanı ya da başbakan nasıl mason olabiliyor? Atatürk, mason localarını neden kapattı?</p>

  <p class="normal">Aslında soruların yanıtı açık. Kapitalist dünyanın lideri ABD yönetimi masonların denetiminde, kapitalizmin dümen suyuna girmeyi yeğlemiş ülkelerin denetimi neden masonlarda olmasın ki?</p>

  <p class="normal"><span>1989 yılında kaleme aldığım</span> <span class="ideitalik">Doruk Operasyonu</span> <span>adlı yapıtta istihbarat örgütlerindeki masonların sakıncalarından söz etmem, zaman içinde İtalya’da ortaya çıkan P-2 Mason Locası skandalıyla öngörüye dönüştü.</span></p>

  <p class="normal"><span>Şöyle ki, İtalya’da legal Komünist Partisinin iktidara gelmesini engellemek için her ay CIA’dan 10.000 dolar alan P-2 Mason Locası üstadı Licio Gelli, güvenlik ve istihbarat örgütleri ile antikomünist diğer güçlerin desteğinden yararlanıp İtalya’da “devletin bilgisi dahilinde”</span><span>ki terörü organize ettiği ve toplumun destabilizasyon ve demagnetizasyon sürecinde aktif rol aldığı için mahkûm olması, bizde bir P–2 Mason Locası neden olmasın sorusunu akla getirmektedir. Aslında son söylemde “derin devlet” diye tanımlanan ve bir türlü gizi çözülemeyen güç, bu P-2 Mason Locası olmasın?</span></p>

  <p class="normal"><span>Özellikle 12 Mart 1971 ve 12 Eylül 1980 darbeleri öncesi darbe</span> ortamı hazırlamak ve toplumu istikrarsız hale getirmek için güvenlik ve istihbarat örgütü elemanlarının doğrudan doğruya ya da taşeron yönetimiyle tıpkı İtalya’da olduğu gibi, sağ ve sol terörü yönlendirdiğine dair o döneme ait dava dosyalarında sayısız örnekler bulunabilir.</p>

  <p class="normal">İtalyan provakatör P-2 Mason Locası üstadı Licio Gelli <span class="ideitalik">La Verita</span>, (Hakikat) adlı kitabı nedeniyle çıktığı bir televizyon programında<sup class="calibre4">(7)</sup> masonizmin uluslararası gücünü, yanında işbirliği yaptığı grupları açıklamaktadır:</p>

  <p class="normal">— Üst düzeyde iş adamları,</p>

  <p class="normal">— Politikacılar,</p>

  <p class="normal">— Subaylardan oluşan bir örgütlenmeyle Devlet Terörü’nü düzenleyen Gelli, “1971 yılında Hıristiyan Demokrat Parti’den Cumhurbaşkanlığına seçilen Giovanni Leone’nin Parlamento’daki Masonların oylarıyla seçildiğini; Arjantinli masonların desteği sayesinde, Juan Peron’un yeniden iktidara gelmesine yardımcı olduğunu, ABD Başkanı Ronald Reagan’ın yemin törenine davet edildiğini ve bu davette Cumhuriyetçi Parti’yle işbirliği yaptığı için kendisine takdir belgesi verildiğini” açıklamıştır.<sup class="calibre4">(8)</sup></p>

  <p class="normal">CIA desteğiyle, İtalya işbirlikçilerinin katkılarıyla “Devlet terörü”nü bağlı olduğu locanın onayıyla yürüten ve değişen deneyler içinde mahkûm edilen bu adamın, İtalya’dan Arjantin’e, oradan ABD başkanına kadar uzanan serüveni emperyalizmin ve kapitalizmin iğrenç içyüzüne yeterince ışık tutmuyor mu?</p>

  <p class="normal">Bu ve benzeri olgular karşısında ülkemin duyarlı kurumlarında masonların yanında masonluk üstü örgüt üyelerinin düzene egemen olması her yurtseveri tedirgin etmelidir diye düşünüyorum... Bu oluşuma “küreselleşme” adına premasonik örgütlerin önemli katkıları da göz ardı edilmemeli... Licio Gelli’nin ağzından “derin devlet” içinde yer alanları yineleyelim:</p>

  <p class="normal">— P-2 Mason Locası üyeleri,</p>

  <p class="normal">— Üst düzey işadamları,</p>

  <p class="normal">— Politikacılar (İtalya Başbakanı Silvio Berlusconi de P-2 Mason Locası üyesidir),</p>

  <p class="normal">— Subaylar,</p>

  <p class="normal">— Generaller.</p>

  <p class="normal">— İtalyan Askeri İstihbarat Örgütü Başkanı Gen. Musumici, terörü yönlendirmek suçundan mahkûm oldu.</p>

  <p class="normal">— Dönemin İtalya Cumhurbaşkanı Francesco Cossiga ve başbakanı Giulio Andreotti’nin Gladio yapılanması içinde de bulunduğu zaman içinde ortaya çıktı.</p>

  <p class="normal">Bizim Mehmet Eymür’den söz etmemize neden olan ikinci etmen, onun hem “Ziverbey İşkence Köşkü”nde hem de “Susurluk Olayı” içinde bulunmasından kaynaklanmaktadır. 1971’lerden 1996’lara kadar süregelen olumsuzluklar sürecinde TBMM, ne “hayali ihracat olayları”nı, ne “faili meçhul cinayetleri” ne de “Susurluk Olayı”nı çözebilmiştir. Bu olayların birinci elden tanığı ya da sanığının sahip olduğu görünmez dokunulmazlık aşılamadığı için, Eymür soluğu ABD’de almıştır... Tıpkı Bezmen’ler, Civan’lar, Edes’ler, Ayşegül Nadir’ler, Gülay Aslıtürk’ler gibi... ABD bizim seçkinlerimizi (!) konuk etmekte neden bu kadar hevesli acaba? Onlar ABD bankalarında yatan dolarlarının hatırı için mi yoksa başka nedenlerden dolayı mı korunup kollanmaktadır?</p>

  <p class="normal">6-7 Şubat 1998 gecesi, ATV’de “Siyaset Meydanı” programında “Susurluk” konulu programa katıldım.<sup class="calibre4">(9)</sup></p>

  <p class="normal">Birkaç gün sonra Ankara’dan bir dostum bana telefon edip Mehmet Eymür’ün benimle konuşmak istediğini, kabul edip etmeyeceğimi sordu. Arkadaşımdan hangi konuda görüşeceğini sorduğumda, “bir konuda yanlış olan kanımı düzeltmek istediğini” açıkladığında görüşmeyi kabul ettim. 13 Şubat 1998 günü eve geldiğimde Eymür’ün telesekreterimde notu vardı. Mealen, “Talat Bey, hürmetler. Bir konuda sizi aydınlatmak istemiştim. Cep telefonumun numarası ... ... beni ararsanız sevinirim” diyordu. Bu konuşmayı arkadaşlarıma da dinlettim. Kendisini aradım. Bir başka kişi çıktı. Bir süre sonra saat 18.30’da Mehmet Eymür beni arıyordu. Selamlaşmadan sonra konuşmamız başladı (mealen):</p>

  <p class="normal1">— Mehmet Eymür: Talat Bey, ben sizin Ziverbey Köşkü”ndeki sorgunuzda bulunmadım.</p>

  <p class="normal"><span class="ideitalik">— Talat Turhan: Mehmet Bey, benim bu konuda net bir açıklamam yok. Yalnız siz</span> Analiz <span class="ideitalik">adlı kitabınızda bir teğmeni sorguladığınızı yazıyorsunuz. Dolayısıyla oradaki koşulları çok yakından biliyorsunuz demektir. Ben bunu ifade etmeye çalışıyorum. Bakınız Mehmet Bey, ben sizi hiç tanımıyorum. Size bir husumetim de söz konusu olamaz. Ancak ben istihbarat örgütlerinin yabancı istihbarat örgütleriyle çok içlidışlı olmasından tedirgin olduğumu ve bu nedenle de bu konularla ilgileniyorum.</span></p>

  <p class="normal"><span class="ideitalik">Mehmet Eymür,</span> <span class="ideitalik">“O konuda haklı olabilirsiniz”</span> diye yanıt verdi. Aradığım da bu idi. Teşekkür etti, görüşme temennisiyle konuşmamız sonuçlandı.</p>

  <p class="normal">Tabii ki o konuda haklıydım. Ta 1959 yılında bu yana tanıdığım, komutanlığımı yapmış ve 1960-1962 yılları arasında MAH ve MİT başkanlığı yapmış dostum Tümg. Naci Aşkın’la bu konuları yıllarca tartışıp, o değerli kişinin özeleştirilerini dinledikten sonra, çabalarımın haklılığından da emindim.</p>

  <p class="normal">MİT görevlisi Mehmet Eymür’ün Ziverbey Köşkü’nde ne işi vardı? İtalya’da mason üstadı Licio Gelli, CIA dolarlarıyla neden terörü yönlendiriyordu?</p>

  <p class="normal">3-4 Temmuz 1972 gecesi “Ziverbey Çetesi” beni de esir alıp, bir ay süreyle işkence yaptıktan sonra, yüzlerce sahte suçlamayla sıkıyönetime gönderip “Bomba Davas”ı adlı yapay bir davanın baş sanığı yaptı. Çünkü varlığımı kendileri için tehlikeli görüyorlardı.</p>

  <p class="normal">Anayasa’sında “demokratik hukuk devleti” yazan bir ülkede kişisel ve toplumsal onur adına bu Çete’yle o günden bu yana yasal kavga veriyorum.</p>

  <p class="normal">— Nitekim mahkemeye çıkar çıkmaz, 12 Haziran 1973 günü sıkıyönetim mahkemesi aracılığıyla Başbakanlık, Genelkurmay Başkanlığı ve Kara Kuvvetleri Komutanlığı’na bir dilekçe verdim. Dilekçemde,<sup class="calibre4">(10)</sup> “Türk Devleti’nin geleceğini, ağır bir tehlikeye düşürecek nitelikteki, kanun dışı gizli örgütlenmeden” söz edip İstanbul Sıkıyönetim Komutanı Org. Faik Türün ve Tümg. Memduh Ünlütürk’ü adlarını belirtip işkencecilikle suçladım. Savımın Parlamento Komisyonu’nca araştırılmasını istedim.”</p>

  <p class="normal">Yıl 2011 olmasına karşın bugüne değin bu konuda TBMM’deki tüm girişimlerden sonuç alınmamış, “Susurluk Olayı” bile aydınlanamamıştır. Dönemin başbakan yardımcısı Sadi Koçaş daha sonra kaleme aldığı anılarında “Faik Türün, söz dinlemeyen dukalıktı” diye yazmaktadır. Doğal olarak yasaları hiçe saymayı göze alan “İstanbul tiranı” hiyerarşik gücünü kullandı. İnsanları esir alıp, işkence yaptırdı, sahte davalar açtırabildi. Doğal olmayanı Türün’ün emekli olduktan sonra Adalet Partisi (AP) tarafından cumhurbaşkanı adayı gösterilmesiydi. Bu olgu bir yandan Adalet Partisi’nin ne ölçüde adil olduğunu gösterdiği gibi, Ziverbey’deki gizli örgütlenmenin bağlantılarının nerelere kadar uzandığını da kanıtlıyordu. Aslında tüm dünyada ABD yanlısı partilerde bu türden akıl almaz karmaşık ilişkilerin süregeldiği bilinmektedir.</p>

  <p class="normal">— 6 Aralık 1973 günü, İstanbul 3 No’lu Sıkıyönetim Askeri Mahkemesi’ne bir başka dilekçe verip “Ziverbey çetesi”ne biraz daha açıklık getirmeye çalıştım. Bu dilekçemde de şunları belirttim:</p>

  <p class="normal1">“Bu gizli örgüt Seferberlik Tetkik Kurulu, Özel Kuvvetler Komutanlığı’nın emniyet teşkilatı ve diğer güvenlik kuvvetlerinden, iktidar içinde iktidar olmak isteyen şebeke elemanlarınca seçilmiş kişilerden oluşan ve bir kısım yetkili kişilerin müsaade ve himayesi altında örgütün amaçlarının gerçekleşmesi için kanundışı yöntemler uygulamıştır.”</p>

  <p class="normal">— Kuşkusuz bir kısım MİT elemanları da Ziverbey İşkence Köşkü’nde icrai sanat (!) etmişlerdir. Ben, sorgulama timi başkanı Emekli Top. Bnb. Eyüp Özalkuş’u saptayıp, “Bomba Davası” duruşma tutanağına zorla da olsa takma adıyla geçirtebildim.</p>

  <p class="normal">— Kel Eyüp, Hiram Abas ve Mehmet Eymür hem sorguda hem eylemlerde görev aldıklarını açıkladılar.</p>

  <p class="normal">— O dönemde İzmit’te Kolordu Komutanı olan Korg. Turgut Sunalp da Ziverbey Köşkü ziyaretçileri arasındadır. Bu kişinin legal olarak MİT’le ilişkisi bulunmamasına karşın, MİT’in Marmara Köşkü’nde brifing vermesinin anlamı nedir? Tüm bu ayrıntıları Ziverbey’i milat kabul edip “derin devlet” olgusuna bir ölçüde açıklık getirebilmek için yazıyorum:</p>

  <p class="solbaslik"><img alt="" class="image" src="../Images/16021.jpg" />Marmara Köşkü Brifing Ekibi-Devlet Brifingi <sup class="calibre4">(11)</sup></p>

  <p class="normal">Org. Turgut Sunalp</p>

  <p class="normal">Korg. Abdurrahman Ergeç</p>

  <p class="normal">Tümg. Recai Ergin (Özel Harp Dairesi eski başkanı)</p>

  <p class="normal">Tümg. Memduh Ünlütürk (Ziverbey İşkence Köşkü yöneticisi)</p>

  <p class="normal">Tümg. Fazıl Polat (İstanbul Merkez K.)</p>

  <p class="normal">Kur. Alb. Nahit Arda (MİT raporuna bakınız)</p>

  <p class="normal">Kur. Alb. Fikret Küpeli</p>

  <p class="normal">P. Alb. Ali Pigril</p>

  <p class="normal">Dz. Hâk. Alb. Turgut Akan (İstanbul Sıkıyönetim Komutanlığı Hukuk Müşaviri)</p>

  <p class="normal">Hv. Alb. Ragıp Horozoğlu</p>

  <p class="normal">Hâk. Alb. Sabahattin Ar</p>

  <p class="normal">Kur. Bnb. Necdet Timur</p>

  <p class="normal">— İki yıl Selimiye Askeri Ceza ve Tutukevi’nde yatıp, idam istemiyle yargılandıktan sonra değişen politik koşullar içinde tahliye edilerek yargılandığım Bomba Davası’nın örtbas edilmesine karşın, “Ziverbey Çetesi”nin peşini bırakmadım. Kaynak ve belgeler araştırıp savunma hazırlamak uğraşısı içine girdim.</p>

  <p class="normal">— Ulaştığım en önemli kaynak, Amerikan <span class="ideitalik">FM 31-15</span> resmi talimnamesinden aynen tercüme edilerek 1965 yılında ülkemizde de uygulamaya konulan <span class="ideitalik">ST 31-15/Gayri Nizami Kuvvetlere Karşı Harekât Talimnamesi</span> idi. Bu belgede ‘Tipik bir yeraltı örgütü’ –vatanseverler– şeması, gösteriliyor ve de 9’uncu maddede:</p>

  <p class="normal">“Bir gayri nizami kuvvetin yeraltı unsurları, kaide olarak kanuni statüye sahip değildirler” diye yazıyordu.</p>

  <p class="normal">Bu maddeyi okuduğumda “Ziverbey çetesi” mensuplarının neden Anayasa ve yasa tanımadığını net şekilde algıladım. Bu anlayışın devam ettirildiği Susurluk Olayı’nda tüm çıplaklığıyla ortaya çıkmasına karşın, yeraltı güçlerinin egemenliği sürüyor olmalı ki; olay “afla” kapatılmak isteniyor.</p>

  <p class="normal">ABD’nin müttefiki olan tüm ülkelerde CIA dolarlarıyla finanse edilen, örgütlenen ve eğitilen, aynı yöntem ve anlayışla kullanılan “vatanseverler örgütü”, ABD adına kendi ülkelerinde istikrarı sağlamak için, soğuk savaş döneminde komünizme karşı savaş ve mücadele için kurulmuşlardır. Bu nedenle kapitalist uydusu düzene başkaldıran ya da muhalefet eden örgüt ve kişileri “gerilla” olarak nitelendirmişlerdir. Bu anlayışla “Ziverbey çetesi” mensupları kendilerine “Kont<span>rgerilla örgütü” adını vermişlerdir.</span></p>

  <p class="normal"><span>— ABD</span><span>’den getirdiğim daha önemli resmi bir belge</span> <span class="ideitalik">–FM 31-16/Counter Guerrilla Operations</span> <span>(Kontrgerilla operasyonları) –olayın boyutunun “vatanseverler Örgütü”yle sınırlı olmadığını, ABD çıkarları adına Kurtuluş Savaşlarıyla ya da Komünizmle mücadele için örgütlenmenin içinde toplumun her kesiminden yetkili kişilerin olduğunu gördüm. Bu talimnamede, Civil Military Adverisy Commitee (CMAC) adı verilen örgütlenme içinde:</span></p>

  <p class="normal">(1) Local police chief (Yerel polis şefi; ABD’ye göre “local” ülkeyi tanımlıyor.)</p>

  <p class="normal">(2) Superintendent of school or school principal(s) [Okul yöneticisi ve müfettişler]</p>

  <p class="normal">(3) Serior members of dominant redigiovs faiths (Üst düzey din adamları)</p>

  <p class="normal">(4) Judges and/or other judiciary repraentatives (Yargıçlar ve yüksek yargıçlar)</p>

  <p class="normal">(5) Labor union president(s) (İşçi sendikaları başkanları)</p>

  <p class="normal">(6) Editors of infuentiai publications (Etkin gazetelerin editörleri)</p>

  <p class="normal"><span>(7)</span> <span>Represen tatives of major business or commercial interests (İş dünyasının önde gelenleri)</span></p>

  <p class="normal">(8) Other infuentiai persons (Diğer önemli kişiler yer alıyor. Görüldüğü gibi, kontrgerilla harekâtı ve bu harekâtın örgütlenmesi için, askerler dışında polis şefleri, eğitimciler, din adamları, yargıçlar, sendika başkanları, editörler, medya patronları, etkili yayıncılar, büyük iş ve sanayi örgütlerinin temsilcileri ile diğer önemli kişiler de bulunmaktadır.<sup class="calibre4">(12)</sup></p>

  <p class="normal">Anayasa’da “demokratik hukuk devleti” diye yazacak ama emperyalizmin güdümünde bir yeraltı örgütü -vatanseverler- yasalara bağlı olmadan istihbarat, sabotaj, terör yapacak. İşte “derin devlet” dedikleri bu olsa gerek...</p>

  <p class="normal">Anayasada kuvvetler ayrılığı ilkesi benimsenecek ama yargıçla-polis, işadamıyla sendikacı, eğitimciyle din adamı, editörlerle-yayıncılar kontrgerilla harekâtı içinde CIA ve AID denetiminde örgütlenip ülkelerinde ABD çıkarlarına katkıda bulunma karşılığında kendi dümenlerine bakacaklar.</p>

  <p class="normal">Tüm bu belgeleri sıkıyönetim mahkemelerine savunmalarımla beraber birer adet verip ayrıntılı eleştirilerini yaptım. Bu çabamı, “ulusal devlet” ve “gerçek demokrasi” adına kitaplarımda da sürdürüyorum.</p>

  <p class="normal">— 1990 yılında İtalya’da ortaya çıkan Gladio örgütlenmesi oradaki ve tüm NATO ülkelerindeki “derin devlet”lerin emperyalist işbirlikçi yönünü de gözler önüne serdi.</p>

  <p class="normal">Cumhurbaşkanı ve Başbakanın bilgisi dahilinde, CIA tarafından kurumlaştırılan, örgütlenen ve finanse edilen gladyatörler, Hıristiyan Demokrat Parti, istihbarat örgütleri, Jandarma, P-2 Mason Locası vb. gibi örgütlerin de destek ve katkısıyla İtalya’da Komünist Partisi’nin seçimle iktidara gelmesini engellemek için, sağ ve sol terörü kışkırtıp, gerektiğinde devlet terörü ve provokasyonlara başvurarak toplumu destabilize ve demagnetize ederek, bir yandan ABD yanlısı düzeni tutan örgütlerin güçlenmesini sağlarken, öte yandan terörü bahane ederek baskı yasalarını çıkararak demokratik görünümlü neo-faşist düzenler kurmayı başarmışlardır.</p>

  <p class="normal">Gladio skandalında boy gösteren güçler ve yetkili kişiler, özellikle istihbarat örgütleri ve P–2 Mason Locası diğer ülkelerdeki derin devletlerin omurgasını algılamamıza katkıda bulunabilir. Bu bağlamda Mehmet Eymür’ün Ziverbey Köşkü ile Susurluk Olayı içinde yer almış olmasını bir gün değerlendirme durumunda kalacak olanlar önemli bulgulara ulaşabilirler. Çünkü Mehmet Eymür, büyüğü Hiram Abas’la birlikte Derin Devlet‘in istihbarat kanadında antikomünizm ve küreselleşme adına etkin roller üstlenip, ABD emperyalizminin değirmenine su taşıdıklarını gözlemliyoruz...</p>

  <p class="normal">1990 yılında İtalya’da Gladio olayı ortaya çıkınca, skandalın boyutu aylarca NATO ve Avrupa ülkelerinin medyasında gündem oluşturdu. Bu bağlamda kuşkusuz Türkiye de kendini yeniden kontrgerilla tartışmalarının içinde buldu.<sup class="calibre4">(13)</sup> Bu tartışmalar içinde bir milletvekili ilginç açıklamalarda bulundu ve yazımızın bu bölümüne kadar madde başlıkları boyutundaki “derin devlet”in derinliğini anlamamıza katkı sağladı. Bağımsız Bingöl Milletvekili İlhami Binici,<sup class="calibre4">(14)</sup> <span class="ideitalik">“12 Mart sonrasında kendisine de işkence yapıldığını, Ziverbey Köşkü’nde 23 gün kaldığını, Kontrgerillanın işkencesinden geçtiğini, kontrgerilla konusunda bazı şeyler bildiğini, ama konuşursa öldürüleceğini, can güvenliği sağlanırsa konuşabileceğini”</span> söyledikten sonra örgüt elemanlarını sınıflandırıp, “derin devlet”i oluşturan çete üyelerini bu bölüme kadar açıklananların koşutunda açıklamaktadır. İlhami Binici, örgütün içinde,</p>

  <p class="normal">— Uyuşturucu kaçakçıları,</p>

  <p class="normal">— Mafya elemanları,</p>

  <p class="normal">— Subaylar,</p>

  <p class="normal">— Polisler,</p>

  <p class="normal">— Doktorlar,</p>

  <p class="normal">— Askeri ve sivil savcılar,</p>

  <p class="normal">— Hatta bugünün aktif politikacılarının da bulunduğunu savlıyordu. Binici’nin 1990 yılında yaptığı bu açıklamaları 1996’daki Susurluk Olayı’nın röntgenini çekiyor ama kirli ilişkilerin sarmalında iktidarlar kös dinliyor. Aynı dönemde Bülent Ecevit’in, “devletin içinde devlet var”<sup class="calibre4">(15)</sup> tanısına karşın iktidarların gücü günümüzde “derin devlet” diye tanımlanan yapılaşmayı aşmaya yetmiyor. Böyle bir ortamda “Demokrasi, hak, hukuk, adalet ve insan hakları” söylemleri hep askıda kalıyor, emperyalist güdümlü “Yeni Dünya Düzeni” söylemi ardına sığınılarak ülke düzenleri gizli örgüt ve güçlerin denetiminde giderek yozlaştıkça yozlaşıyor...</p>

  <p class="normal">Can Dündar ile Celal Kazdağlı, <span class="ideitalik">Ergenekon/Devlet İçinde Devlet</span> adlı yapıtlarında, önemli bir tanığın –Erol Mütercimler– gözlemlerine dayanarak, “kontrgerilla”, “derin devlet” diye de anılan gizli örgütün adlarından birinin de Ergenekon olduğu tespitini yaptılar.</p>

  <p class="normal">Erol Mütercimler’in “Ergenekon örgütü”nü sınıflandıran bölümünü yineliyorum:</p>

  <p class="normal">— Subaylar,</p>

  <p class="normal">— Emniyetçiler,</p>

  <p class="normal">— Profesörler,</p>

  <p class="normal">— İşadamları,</p>

  <p class="normal">— Sıradan insanlar,</p>

  <p class="normal">—Çeteler.</p>

  <p class="normal">“Derin devlet” olgusunun 1970’lerden 1999’lara kadar uzanan boyutunu adım adım iz sürülerek genel çizgilerle açıkladığım İtalya’da P–2 Mason Locası’ndan Erol Mütercimler’in savlarına kadar aralarında hiç bağlantı olmayan kişi ve kuruluşlarının açıklamaları ile ABD’nin <span class="ideitalik">FM 31-15</span> ve <span class="ideitalik">FM 31-16</span> resmi talimnamelerinde yer alan açıklamaların birbirleriyle örtüşmesini gözler önüne serip “derin devlet”in gizini çözmeye çalıştım.</p>

  <p class="normal">Mehmet Eymür’ün bu yapılanma içinde Hiram Abas’la birlikte aktif roller üstlenmesi, kendisine ülke dışına gitmek zorunda kalıncaya kadar belki bugüne kadar hiçbir istihbaratçıya nasip olmayacak kadar dokunulmazlık sağladı.</p>

  <p class="normal">Sosyalist rejim döneminde Bulgaristan’da mafya içine sızıp özellikle mafya lideri A. U.’yu ajan olarak kullanıp o âlemin içyüzünü öğrenerek para ve uyuşturucu trafiği ile kaçakçılıkta deneyim sağladı... Bugün edindiği servetin “Bal tutan parmağını yalar” yöntemiyle elde edilip edilmediğini bilemeyiz.</p>

  <p class="normal">Lübnan, İtalya, İsviçre ve Fransa’daki Ülkücü, uyuşturucu kaçakçısı, hapishane kaçkını, katil “vatansever tetikçilerle” gizli operasyonların yürütülmesinde yer aldığı iddia ediliyor...</p>

  <p class="normal">Ağca’nın hapishaneden kaçırılmasından, Papa’ya suikast girişimine kadarki Ülkücü çeteleşme-mafyalaşmayı en iyi bilebilecek konumda olan bir kişi kuşkusuz Mehmet Eymür’dür.</p>

  <p class="normal">Eymür-Abdullah Çatlı ilişkileri gerçek anlamıyla aydınlanabilseydi “derin devlet”in ne menem bir şey olduğu anlaşılabilirdi. Abdullah Çatlı’nın İtalya’nın en azılı katil neo-faşisti Stefano Delle Chiaie’yle ABD’de boy göstermesinin anlamı ne olabilir ki?”<sup class="calibre4">(16)</sup></p>

  <p class="normal"><span class="ideitalik">“İtalya’da fazla deşifre olan Stefano, bir süre gözden uzaklaşmalıydı, ispanya, Portekiz,</span> <span class="ideitalik">Angola ve Arjantin’e gitti; oralardaki diktatörlere, sağcı örgütlere yardım etmeye başladı. Kuşkusuz bu yardım CIA desteği ile o ülkelerdeki terör, provokasyon, örgütlü antikomünizm hareketlerini yönlendirme şeklindeydi. Mafya globalleşmişti. Bu bağlamda yolları Abdullah Çatlı’yla örtüştü. Bizim istihbarat örgütlerinin kullandığı ve açıkça ‘derin devlet’ten destek alan sağcı militanlar da global eylemlerle ünlerini artırmışlardı. Papa’ya suikast girişimi bu gelişmenin en karanlık, hâlâ gizini koruyan en önemli eylemini oluşturuyordu.”</span></p>

  <p class="normal">Soğuk savaş döneminde CIA tüm dünyada legal ve illegal oluşumlar içinde antikomünizmi örgütledi. Bu güçlerin desteğiyle ABD çıkarlarının korunması için, hep Amerikan yanlısı güçlerin iktidarda kalmasını sağlamaya çalıştı. Neo-faşist ve neo-Naziler tüm dünyada ABD yanlısı düzenin devamlılığını sağlamak için, CIA dolarlarıyla beslenip Ülkücülük, vatanseverlik adına gerektiğinde “ölüm mangaları” oluşturup emperyalistlerin tetikçiliğine soyundular. Bu kirli ya da örtülü operasyonların finansmanı uyuşturucu ticareti, kara para aklama, hayali ihracat, kumarhane işletmeciliği vb. yollarla sağlandı. Bu pisliğe bulaşanlar bol para ve gerektiğinde devlet desteğini de yanlarına alıp mafyalaştı ve çeteleşti... Palazlandıkça bu sergerde takımına yurtiçi az geldi. Küreselleştiler. Ele geçirdikleri maddi olanaklar o boyutlara vardı ki işlerini kolaylıkla yürütmek için bürokrat ve politikacıları satın alıp, düzendeki kokuşmanın nedenlerini oluşturdular.</p>

  <p class="normal">Aslında emperyalistler el attığı ülkelerin kokuşmasını kendi sömürülerinin devamlılığı adına arzu ederler...</p>

  <p class="normal">— İngiltere’nin Çinlilere karşı yürüttüğü Afyon Savaşı’nın nedeni ne idi?</p>

  <p class="normal">— ABD’nin <span xml:lang="en-US">İkinci</span> Dünya Savaşı’nda Sicilya çıkarması döneminde oradaki mafyadan yardım almasının daha sonraki evrede ABD’de İtalyan mafyasının etkin olmasında rolü olmamış mıdır?</p>

  <p class="normal">— ABD’nin bazı başkanlarının mafya liderleriyle girdiği ilişkiler nasıl açıklanabilir?</p>

  <p class="normal">— Panama eski devlet başkanı CIA ajanı Noirega ABD’yle uyuşturucu konusundaki ilişkileri nedeniyle mi kaçırılıp hapse konuldu?</p>

  <p class="normal">— İran-Contra skandalının anlamı nedir?</p>

  <p class="normal">Örnekler çoğaltılabilir. Ama gereksiz...</p>

  <p class="normal">Soğuk savaş sonrası dünün antikomünistleri ağababalarının buyrukları doğrultusunda, küreselleşti, serbest piyasa ve özelleştirmeci oldular. Günümüzde ise bu kez komünistler yerine “ulus devlet” yanlılarını hedef alıyorlar...</p>

  <p class="normal">1990 yılında imzalanan Paris Şartı’yla soğuk savaşın bitimiyle ortak düşman kavramı başkalaştı. Zengin kuzey ülkeleri petrol başta olmak üzere gereksinim duydukları tüm hammadde kaynaklarına sahip olan güneydeki İslami ülkeleri düşman ilan ettiler. Güneyde özellikle petrol rezervlerine sahip olan Irak, İran ve Libya vb. ülkeler emperyalist baskı ve sömürüye meşreplerince karşı çıktıkları için hedef seçildiler. Buna karşılık ABD işbirlikçisi Müslüman ülkeler (Suudi Arabistan, Kuveyt, BAE) baştacı edildiler.</p>

  <p class="normal">Körfez Savaşı bu sürece katkıda bulundu. Radikal İslam’a özgün bir örnek oluşturan Taliban örgütü SSCB’yle çatışırken emperyalistlerce desteklendi, günümüzde ise Usame bin Ladin’e yataklık ettiği için hedef seçildi. ABD’nin yıllardan bu yana bölgede emperyal çıkarlarına hizmet edecek bir ılımlı İslam kuşağını dünkü Yeşil Kuşak Projesi yerine kullanmak için Adriyatik’ten Çin Seddi’ne kadar örgütlenmek için Fethullah Gülen’e destek verdiği görülmektedir. Aslında geçmiş dönemlerde de tarikatları kullanmışlardır. Bu bağlamda işbirlikçi sermaye ile ılımlı İslamcılar, masonlar ve Bilderberg örgütü üyeleri, ABD’nin yanında Siyonizm’e hizmet etmek için birleşmekte sakınca görmüyorlar. Bugün bu güçleri “küreselleşme” ya da “Yeni Dünya Düzeni”nin yanına almaya çalışıyorlar.</p>

  <p class="normal">“Derin devlet” olgusunun dış boyutuna da bakmamız gerektiğini düşünüyorum. Bu yıl yayınlanan <span class="ideitalik">Çeteleşme</span> adlı kitabımda “Yeni Dünya Düzeni”nin oluşumunu yıllardan bu yana hazırlayan enternasyonal kapitalizmin yüzlerce örgütünden öne çıkan, yüzlerce örgütün içinde en etkin konumda olan,</p>

  <p class="normal">— Eisenhower Exchange Fellowship (EEF),</p>

  <p class="normal">— Commission of Foregin Relation (CFR),</p>

  <p class="normal">— Trilateral Commission (TC),</p>

  <p class="normal">— Bilderberg Group’tan (BG) söz edip masonluk üstü bu örgütlere üye olan, küresel seçkinleri ve seçilmiş Türk vatandaşlarını ismen açıklıyorum. Kuşkusuz bu örgütlenme hiyerarşisinin en altında bulunan Bilderberg’lerin, Yeni Dünya Düzeni hiyerarşisi içinde üst örgüt üyelerinden direktif almaları da doğaldır. Serbest piyasa ekonomisine geçiş, özel sektörün öne çıkartılması, özelleştirme, sosyal güvenlik reformu(!) sendikasızlaştırma, IMF buyruklarına uyum, tahkim, çok taraflı yatırım anlaşmaları, MAI, MIGA oluşumları gerçekleştikçe iktidarların emperyalistler nezdindeki itibarlarını artırmakta “globalizm” adına ulus devletler ve ulusal değerler ufalanmaktadır. Bu olguya da “globalizmin mafyalaşması” diyebiliriz.</p>

  <p class="normal">Küreselleşmenin en etkin ve köklü örgütü baz oluşturmak üzere masonluk üstü ve premasonik örgütler globalizmin gerçekleşmesi için yıllardan beni çaba gösteriyorlar, gene bu örgütlerde emperyal çıkarlar uğruna alınan kararlar, seçilmiş yerel küresel seçkinler aracılığıyla yaşama geçirilmektedir. Ticaret ve sanayi burjuvazisi ve örgütleri, ABD yanlısı neo-liberal partiler, bürokrasi, ılımlı İslam, neo-faşit örgütler, ikinci cumhuriyetçiler, Amerikan mandacılarının ardılları, Sevr yandaşları vb. güçler, Atatürk’ün tam bağımsız, özgür, antiemperyalist “ulus devlet”i ve yandaşlarıyla kıyasıya çatışma içine girmiş bulunuyorlar. Enternasyonal kapitalizmin masonluk üstü örgütleri ABD, Avrupa, Japonya ve Türkiye’de örgütlenmiş, bunun dışında dünyadaki emperyal çıkarları korumak için masonlar ve premasonik örgütlerin destekleriyle yetinilmesi öngörülmüştür. Sosyalist blok “Eisenhower Exchange Fellowship” (EEF) bağlamında sisteme dahil edilmeye çalışılmaktadır.</p>

  <p class="normal">Türkiye’nin öneminden sıkça söz edilmektedir. Kuşkusuz bu söyleme değişik anlamlar yüklenilebilir. Bunlardan biri de ülkemizde 100’e yakın EEF ve 100’e yakın Bilderberg üyesinin bulunması emperyalistler adına yadsınması olanaksız bir kazanım olarak değerlendirilebilir.</p>

  <p class="normal">Bu bağlamda Türkiye’nin 40 yıllık politikasına damgasını vuran politikacıların hemen hemen tümü anılan örgütlere üye olup globalleştiler ve etkinliklerini sürdüregeldiler.</p>

  <p class="normal">Kuşkusuz bu kişilerden en etkin ve yetkin olanı Süleyman Demirel’dir.</p>

  <p class="normal">— Demirel’in mason olduğunu ilk kez 1968 yılında bir gazete yazdı.<sup class="calibre4">(17)</sup> Bu belge üzerine karşıt bir belge yayımlandı. Necdet Egeran’ın ismi geçti. Sorun tartışıldı ve dalgalanmaya bırakıldı.</p>

  <p class="normal">— Demirel, “Eisenhower Exchange Fellowship” (EEF) örgütünün 1954 yılında ABD’de 11 ay süreli çalışmalarına katılan ilk Türk olma onurunun sahibidir.<sup class="calibre4">(18)</sup></p>

  <p class="normal">Uluslararası global anlayış beraberliğini geliştirme amacını güden EEF örgütünün kurulduğu 1953 yılından bu yana 1200 üyesi bulunmaktadır. 46 yılda tüm dünyada 1200 kişi olması olgusu bile bu örgüt üyelerinin seçilmiş olduğunu kanıtlamaktadır.</p>

  <p class="normal">Peki, bu örgüt üyeleri hangi kuruluşlardan seçiliyor:</p>

  <p class="normal">— Özel sektör, şirketler ve bankalar 186 kişi</p>

  <p class="normal">— Sanayi ve ticaret odaları, ihtisas örgütleri 21 kişi</p>

  <p class="normal">— Devlet ve hükümet başkanları 4 kişi (biri Süleyman Demirel)</p>

  <p class="normal">— Bakan düzeyinde ve üst düzey yetkilileri 92 kişi</p>

  <p class="normal">— Devlete ait şirketler ve bankalar 34 kişi</p>

  <p class="normal">— Elçiler. 32 kişi</p>

  <p class="normal">— Gönüllü organizasyonlar (STK) [sağlık, bilim, çevre, eğitim, sosyal güvenlik vb] 69 kişi</p>

  <p class="normal">— Üniversite, lisans üstü 30 kişi</p>

  <p class="normal">Doğrusu ABD’lileri kutlamak gerek, her sektörden –özellikle özel sektörden– insanları seçip yetiştirip “küresel seçkinler” arasına kattıkları için.</p>

  <p class="normal">Bizim açımızdan bu gruplandırma “Derin Devlet” olgusuna yeni bir boyut gelmiş olmaktadır.</p>

  <p class="normal">EEF örgütü’nün şu andaki başkanı George Bush’tur. Bu kişi, masondur. Enternasyonal kapitalizmin örgütlerden CFR ve Trileteral üyesidir, CIA eski başkanıdır, ABD’nin eski Başkanıdır. Mafyayla ilişkileri hakkında ciddi savlarla suçlanmaktadır...<sup class="calibre4">(19)</sup> Kuşkusuz baba Bush’un en belirgin özelliği istihbaratçı oluşudur. Mehmet Eymür de onun bu sıfatıyla cumhurbaşkanı seçilmesinden memnun görünüyor.</p>

  <p class="normal">Süleyman Demirel, 1975 yılında Çeşme Altın Yunus Oteli’nde toplanan Bilderberg toplantısına Bülent Ecevit’le birlikte katılmıştır.</p>

  <p class="normal">Aslında uluslararası kapitalizmin tüm örgütleri masonik ve Siyonist tandansta olup, genellikle ABD istihbarat örgütleri denetimindedir. Nitekim 1954 yılında kurulan Bilderberg örgütünün kurucusu Josheph Retinger’in de Yahudi kökenli ünlü bir mason olduğu bilinmektedir. Bu ilk toplantının finansmanının CIA tarafından sağlandığı internet kayıtlarında görülmektedir. Bilderberg toplantıları katılımcılarını sınıflandırırsak <span class="ideitalik">FM 31-16/Counter-Guerrilla Operation</span> adlı resmi Amerikan talimnamesine dayanarak kategorize ettiğimiz Derin Devlet olgusuna yeni boyut kazandırabiliriz.</p>

  <p class="normal">— Örgütün fikir babası ve sürekli katılımcıları arasında David Rockefeller, G.W.Ball, Zbigniew Brzezinski, Henry Kissinger, Edmond Rothschild, Michel Rocard gibi ünlü banker ve devlet adamlarının yanında,</p>

  <p class="normal">— Özel sektör temsilcileri,</p>

  <p class="normal">— Devlet adamları ve politikacılar,</p>

  <p class="normal">— Büyükelçiler,</p>

  <p class="normal">— Akademisyenler,</p>

  <p class="normal">— CIA başkanı ve görevlileri,</p>

  <p class="normal">— NATO başkanı ve genel sekreterleri,</p>

  <p class="normal">— Medya kuruluşlarının patronları, editörler,</p>

  <p class="normal">— ABD genelkurmay başkanı ve Kuvvet Komutanları vb. bulunmaktadır. Bilderberg örgütü toplantılarının gizli olduğunu ve bu örgüt üyeleri içinde CIA başkanları ile NATO komutanı ve genel sekreterlerinin de (küresel vesayet yönetimi) bulunduğunu anımsayalım. Bunları vurguladıktan sonra yeniden İtalya’daki ünlü P-2 Mason Locası olayı ile Gladio skandalını hatırlayalım.</p>

  <p class="normal">Bilindiği gibi CIA, dolayısıyla ABD ile NATO ve P-2 Mason Locası gibi örgütlerin yanı sıra İtalya Cumhurbaşkanı Cossiga, Başbakanı Andreotti ve ABD yanlısı Hıristiyan Demokrat Parti’nin, İtalyan istihbarat örgütlerinin terörü yönlendirdiği ortaya çıktı. Bu olgu orada “Temiz Eller” girişimini başlattı. Gladio örgütü lağv edildi ve İtalya siyaseti burjuva demokratik anlamda nispeten temizlendi... Biz Susurluk Çayı’nda boğulduk. Çünkü “derin devlet”in gücü demokratik, güç ve örgütler den çok daha güçlü...</p>

  <p class="normal">İtalya P-2 Mason Locası’nın ardında Kissinger’ın parmağı olduğu iddia ediliyor. Aslında bu kişinin dünyadaki tüm kirli işlerde parmağı olduğu biliniyor. Örneğin ta 1975 yılında mahkemede yaptığım savunmaya Kissinger’ın Kıbrıs olayında Türkiye aleyhindeki girişimlerinden söz ettim. İtalya’daki P-2 Mason Locası ardında Kissinger varsa, bu şahıs bizim “derin devlet”in kurucusu olması ihtimali yüksek olan P-X Mason Locası’nın ardında da neden bulunmasın?</p>

  <p class="normal">Henry Kissinger, Alman asıllı, Yahudi kökenli, hayata istihbaratçılık ve özel savaşçılıkla başlamış, akademisyen olarak antikomünizmin örgütlenmesinde, özel savaşın kuramlaşmasında yer almış, devlet adamı sıfatıyla CIA’yı denetime sokmuş, birçok darbe ve örgütlü operasyonu yönlendirmiş, mason ve uluslararası enternasyonalizmin tüm örgütlerine üye olan, günümüze değin ABD emperyalizmi adına etkinliğini sürdüren bir kişiliktir. Özellikle ülkemizde her kademede insanlarla dostluk kurmayı başarmıştır. Bu kişilerden biri Selahattin Beyazıt’tır. Beyazıt uzun süre Bilderberg örgütünün duayeni ve lideri olarak görevini sürdürdü. Bu kişinin İskoç Büyük Mason Locası’nın üyesi olduğuna ilişkin hakkındaki savlar basında yer aldı.<sup class="calibre4">(20)</sup> Son yıllarda örgüte <span>Koç ailesinin egemen olduğu görülüyor.</span></p>

  <p class="normal"><span>Şu anda “Yeni Dünya Düzeni”nin liderinin David Rockefeller</span> <span>olduğu, onun ABD’deki Chase Manhattan Bank’ında H. Kissinger baş danışman, Rahmi Koç yönetim kurulu üyesiydi. Rahmi Koç’u kutlamak gerek, YDD’nin finans kesimine üst düzeyde giren ilk Türk olduğu için.</span><sup class="calibre4">(21)</sup></p>

  <p class="normal"><span>Rahmi Koç’un uluslararası kapitalizmin bazı örgütlerine üye olduğu bilinmektedir. Bu kişi aynı zamanda TÜSİAD üyesidir. TÜSİAD üyeleri içinde Bilderberg</span> <span>örgüt üyeleri çoğunluktadır. Örneğin, bu yıl (1999) Portekiz, Sintra’daki Hotel Caesar Penha Lonya’da 3-6 Haziran günleri arasında yapılan gizli Bilderberg toplantısına Gazi Erçel, Sedat Ergin, Suna Kıraç yanında TÜSİAD başkanı Erkut Yücaoğlu</span> <span>da katılmıştır... David Rockefeller ve Richard Holbrooke da ABD’li katılımcılar arasında... Her şey açık değil mi? Bilderberg örgütü üyelerinin tam listesini kitaplarımda bulabilirsiniz.</span></p>

  <p class="normal">H. Kissinger’ın S. Demirel’le de yakın dost olduğu anlaşılıyor. Hem de evine davet edecek boyutta.</p>

  <p class="normal">1995 yılının nisan ayında Arjantin’i ziyaretinde Cumhurbaşkanı Menem’in çiftlik evinde verdiği kahvaltıda H. Kissinger de bulunmaktadır. Demirel, Kissinger’la çok eskiye dayanan dostluklarının bulunduğunu belirtip, “Türkiye’ye gel, çok önemli konular var konuşalım”<sup class="calibre4">(22)</sup> dediğini bildirdi. Demirel, Kissinger’ın da ekim ayındaki ABD gezisi sırasında kendisini evinde ağırlamak istediğini de açıkladı. Bu dostluklar nasıl kuruluyor, nasıl sürdürülüyor?</p>

  <p class="normal">Demirel’in, ABD’ye gittiğinde ne konuştuklarını, Kissinger’ın evine konuk olup olmadığını bilemiyoruz ama Kissinger’ın Bülent Ecevit, Turgut Özal ve Tansu Çiller gibi politikacılar yanında Ayşegül Nadir’le çok özel ilişkileri fotoğraflarla basına yansıdı.</p>

  <p class="normal">TÜSİAD, 13-14 Kasım 1996 günlerinde “Siyasette kirlenme ile kaliteli politikacı” konulu bir seminer düzenledi. Kissinger baş konuşmacı idi. Kanıma dokunmuştu. Bir Atatürk milliyetçisinin bir globaliste karşı olmasından daha doğal ne olabilirdi. Bir basın toplantısı düzenledim, Kissinger’ın içyüzünü açıkladım. Daha sonra yazılı metni tüm basına faksladım. Ne sponsorum ne de yardımcım vardı. Ama girişimimin medyada çok az yer alması bile benim için bir ölçüttü.</p>

  <p class="normal">H. Kissinger’ın bağlı olduğu örgütlerin ve onun yandaşlarının medyayı denetime aldığını algılamıştım. Medya bir yandan küreselleşirken diğer yandan cemaatin kontrolüne girdi, aslında küreselleşmecilerin, cemaatçilerin, liboşların, ikinci cumhuriyetçilerin yolları Washington’a uzanıyordu... <sup class="calibre4">(23)</sup></p>

  <p class="normal">Görüldüğü gibi, emperyalizmin örgütleri çeşitli burslardan da (AFC, Fulbright kursu, EEF, Ford Vakfı, D. Carnegie Vakfı, Rockefeller Vakfı vb. gibi) yararlanıp yetiştirdikleri, angaje edebildikleri işbirlikçileri kullanıp globalizme hizmet sunabilecek kişiler hazırlıyorlar. Neo-Amerikan mandacıları, Demokrat Parti ve uzantısı “küçük Amerika”cı neo-liberal partiler uzun erimli hedeflerine ulaşmış gibi görünüyorlar... Ne yapmalıyız?</p>

  <p class="normal">Geç kalınmış olduğu gerçeğini geç de olsa algılayıp antiemperyalist cephe örgütlenmeli ve Atatürk’e sahip çıkmalıdır...</p>

  <p class="normal">16 Ağustos 1999 günü bir gazetede “Demirel’in aile fotoğrafı” başlığıyla manşetten bir haber vardı. Bu haberdeki fotoğrafta yer alan Cavit Çağlar, Mehmet Eymür tarafından kaleme alınan ünlü MİT raporunda, M. Ali Yılmaz’la birlikte yer almıştı. S. Demirel’in vefa ve gönül adamı olduğu söylenirdi. Gerçekten de bu iki kişiyi bakanlık koltuğuna oturtmaktan çekinmedi.</p>

  <p class="normal">S. Demirel’in mafya babası olarak tanınan “İnci Baba”yla dostluğu da basına yansımıştı.</p>

  <p class="normal">Bunun gibi polis, ordu, hükümet, mafya bağlantısının kilit adamı olan Yasef Öztürk’le de Demirel ailesinin bir dergide aile fotoğrafı yayımlanmış<sup class="calibre4">(24)</sup> ama tepki çekmemişti.</p>

  <p class="normal">Kuşkusuz S. Demirel’in aile fotoğrafları örneklediğimiz kadar değildir. Onun kaba hatlarıyla açıklamaya çalıştığımız ilişkilerini albümlere sığdıramazsınız. Her ne kadar “Kontrgerilla tartışmaları havanda su dövmektir” diyorsa da “derin devleti” ondan daha iyi bilen bir kişi tasavvur edemiyorum.</p>

  <p class="normal">Türkiye’de cumhurbaşkanı seçimleri hep sancılı olmuştur. Hele ülkemizin böylesine istikrara ihtiyacı olduğu bir dönemde önümüzdeki seçim daha da önem kazanmış görülüyor. Uzun süredir S. Demirel’in yeniden cumhurbaşkanı seçilmesini sağlayacak yasal düzenleme için olay gündemde tutuluyor ve bazı ittifaklar kuruluyor. S. Demirel’in gerek yurtdışı ve gerekse yurtiçi kurmayı başardığı ilişkiler ağı içinde her ne kadar hayatının hiçbir döneminde kendisi için bir şey istemese de ülkenin ona gereksinimi var diye düşünüyor; yeniden seçilmesini olası görüyorum.</p>

  <p class="normal">Günümüzde adım adım Anayasa değişikliği, yargıya ilişkin yasalar, 12 Haziran 2011 seçimleri, seçim sonrası için tasarlanan Anayasa’da başkanlık sistemi ve federatif yapı özlemleri Küreselleşmecilerin istekleri doğrultusunda şekilleniyor. Küresel medyadan ve cemaat medyasından yararlanan TÜSİAD gibi kuruluşlar ve İshak Alaton gibi işadamlarının açıklamaları Küresel mihrakların ülkemize uygun gördüğü “yeni düzen” için ipuçları verirken tek adamın politik ihtiraslarını tatmin için oluşturulması düşünülen “yeni anayasa” için yapılan girişimler kamuoyunun hazırlaması gibi görünüyor. Ancak AKP travmasında uzun süredir hissedilen çatlak, gün yüzüne çıktı. Wikileaks belgelerinin ABD işbirlikçilerinin özel bir zaman ve maksadıyla makaslanıp piyasaya sürülmesi önümüzde görünen iktidar kavgasını şekillendirebilir. Ancak, ABD’nin niyetinin sonucu etkileyeceği gözden uzak tutulmamalıdır.</p>

  <p class="normal">Ülkemizi Mesut Yılmaz’ın tanımlamasıyla “mafya cumhuriyeti”nden<sup class="calibre4">(25)</sup> küreselleşmecilerin uydusu yapmak isteyenlerin arzuladığı işbirliği tuzağına düşmemek için, 12 Haziran 2011 seçimlerini son şans olarak görüyorum. Ya “ulus devlet”e sahip çıkacağız ya da ABD emperyalizminin niyetlerine katkıda bulunup “uydu devlet” olacağız.</p>

  <div class="calibre1" id="calibre_pb_99"></div>
</body>
</html>
