<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_13">Kitabın adı ve anlamı</p>

  <p class="block_11">Gülün Adı’nı yazdığımdan beri okuyuculardan, sondaki altılı dizenin ne anlama geldiğini ve kitabının adının niçin bu dizeden kaynaklandığını soran birçok mektuplar alıyorum. Bunun, 12. yüzyılda yaşamış bir Benedikten olan Bernardo Morliacense’nin (sonradan, Villon’un <i class="calibre2">mais oü sont les neiges d’antan</i>’ının<sup class="calibre3"><sup class="noteref" id="back_note_348"><a class="calibre4" href="../Text/index_split_411.html#note_348" title="348">348</a></sup></sup> kaynaklandığı) <i class="calibre2">ubi sunt</i><sup class="calibre3"><sup class="noteref" id="back_note_349"><a class="calibre4" href="../Text/index_split_412.html#note_349" title="349">349</a></sup></sup> teması üstüne çeşitleme olan <i class="calibre2">De contemptu mundi’</i>sinden<sup class="calibre3"><sup class="noteref" id="back_note_350"><a class="calibre4" href="../Text/index_split_413.html#note_350" title="350">350</a></sup></sup> bir dize olduğu yanıtını veriyorum; ancak Bernardo, ele alınan konuya (bir zamanlar büyük olan şeyler, ünlü kentler, güzel prensesler, her şey hiçe dönüşür), yitip giden bütün nesnelerden elimizde yalnızca adların kaldığı düşüncesini ekliyor. Abelardo’nun, <i class="calibre2">nulla rosa est</i><sup class="calibre3"><sup class="noteref" id="back_note_351"><a class="calibre4" href="../Text/index_split_414.html#note_351" title="351">351</a></sup></sup> örneğini, dilin gerek yitik nesnelerden, gerekse varolmayan nesnelerden nasıl söz edebileceğini göstermek için kullandığını anımsıyorum. Bundan sonra, sonuç çıkarmayı okuyucuya bırakıyorum.</p>

  <p class="block_11">Bir yazar kendi yapıtı üstüne yorum yapmamalıdır, yoksa bir roman yazmamış olur; çünkü roman yorumlar üreten bir makinedir. Ama bu erdemli amacın gerçekleştirilmesinde başlıca engellerden biri, bir romanın bir adı olması gerektiği olgusudur.</p>

  <p class="block_11">Ne yazık ki bir yapıtın adı aslında yorumsal bir anahtardır. Kırmızı ve Siyah’ta ya da Savaş ve Barış’ın yarattığı anıştırmalardan kaçınılamaz. Okuyucunun en çok saygı duyduğu adlar, David Copperfield ya da Robinson Crusoe gibi kahramanın adına indirgenenlerdir; ama kahramanın adının anıştırılması, yazarın yersiz olarak araya girmesine yol açabilir. Goriot Baba, okuyucunun dikkatini yaşlı baba üstünde odaklaştırır, oysa roman Rastignac’ın ya da Vautrun yahut Collin’in destanıdır. Belki de, Dumas gibi dürüstçe dürüst olmamak gerekir; çünkü Üç Silâhşörler’de, gerçekte dördüncü şövalyenin öyküsü olduğu açıktır. Ama bunlar seyrek görülen lükslerdir, hem belki de yazar bunlara yalnızca yanlışlıkla izin verebilir.</p>

  <p class="block_11">Romanımın başka bir başlığı vardı: Suç Manastırı. Bunu bir yana bıraktım, çünkü okuyucunun dikkatini yalnızca polisiye konuya çekiyordu ve baştanbaşa eylemden oluşan öyküler peşindeki bahtsız alıcıları, onları kandıracak bir kitabın üstüne atılmaya sürükleyebilirdi. Ben, kitaba Melk’li Adso adını koymayı düşlüyordum. Çok yansız bir ad; çünkü Adso hep anlatıcının sesiydi. Ama bizde, yayıncılar özel adları sevmezler, Fermo ve Lucia bile başka - bir biçime çevrildi; geri kalanlar arasında az örnek var, Lemmonio Boreo, Ruba ya da Metello gibi... Başka yazınlarda bol bol rastlanan Kuzin Bette, Barry Lyndon, Armence ve Tom Jones gibi tümen tümen adlarla karşılaştırıldığında çok az.</p>

  <p class="block_11">Gülün Adı fikri hemen hemen rastgele geldi aklıma; hoşuma da gitti, çünkü gül öylesine anlam yüklü, simgesel bir nesnedir ki, neredeyse artık hiçbir anlamı yoktur; gizemli gül ve bir gül güllerin yaşantılarını yaşamıştır, <i class="calibre2">iki gülün savaşı</i><sup class="calibre3"><sup class="noteref" id="back_note_352"><a class="calibre4" href="../Text/index_split_415.html#note_352" title="352">352</a></sup></sup>, bir gül bir güldür, bir gül bir güldür, bir gül bir güldür, <i class="calibre2">gülhaçlar</i><sup class="calibre3"><sup class="noteref" id="back_note_353"><a class="calibre4" href="../Text/index_split_416.html#note_353" title="353">353</a></sup></sup>, olağanüstü güllerin güzellikleri, mis gibi kokan taze gül. Okuyucu haklı olarak, allak bullak oluyor, bir yorum yapamıyordu; dizenin olası adcı (nominalist) okunuşlarını sonunda kavrasa bile, kitabın sonuna varmış, kimbilir hangi başka seçimleri çoktan yapmış oluyordu. Bir kitabın adı fikirleri karıştırman, onları bir araya toplayıp düzene sokmamalıdır.</p>

  <p class="block_11">Hiçbir şey bir roman yazarını, kendisinin düşünmediği, okurların ona önerdiği okunuşlar keşfetmekten daha çok sevindiremez. Kuramsal yapıtlar yazdığımda eleştirmenlere karşı takındığım tavır yargılayıcı bir tavırdı: demek istediğimi anladılar mı, anlamadılar mı? Romanda durum bambaşka. Yazar, kendisine amacından sapmış görünen bir okunuşu keşfedemez demiyorum, ama ne olursa olsun susmalı; buna karşı çıkmayı, metni ellerine alıp başkaları düşünmeli. Öte yandan, romanın okunuşlarının büyük çoğunluğu, önceden düşünülmemiş anlamlar keşfedilmesini sağlar. Ama önceden düşünmemiş olduğum demek ne anlama geliyor?</p>

  <p class="block_11">Dikkatli bir Fransız okuyucu, Mireille Calle Gruber (yoksul anlamında) basit olanı, ilaç olarak kullanılan otlar anlamındaki basit’le birleştiren ince sözcük oyunları bulmuş, sonra da benim, “sapkınlığın zararlı otu”ndan söz ettiğimi görmüş. Bunu, “basit” teriminin, o çağ yazınında her iki durumda da görüldüğü biçiminde yanıtlayabilirim; “zararlı ot” deyimi de öyle. Öte yandan, şifalı otlar uzmanı, “basit olanların dostu” diye tanımlandığında ortaya çıkan çifte izotopya konusunda Greimas’ın örneğini iyi biliyordum. Sözcük oyunları yapmayı biliyor muydum, bilmiyor muydum? Bunu şimdi söylemenin hiçbir önemi yok, metin ortada ve doğru anlamları üretiyor.</p>

  <p class="block_11">Romanla ilgili eleştirileri okurken (ilk eleştirmenler Ginevra Bompiani ve Lars Gustaffson oldu), sorgulamanın sonunda (<i class="calibre2">İtalyanca baskının 388. sayfası</i><sup class="calibre3"><sup class="noteref" id="back_note_354"><a class="calibre4" href="../Text/index_split_417.html#note_354" title="354">354</a></sup></sup>) William’ın bir repliğini alıntılayan bir eleştirmene rastlayınca hazla ürperiyordum. “Arınmışlıkta sizi korkutan nedir?” diye sorar Adso. William da yanıtlar: “Acele.” Bu iki satırı çok seviyordum; hâlâ da seviyorum. Ama sonra bir okuyucu, bunun hemen ardından gelen sayfada, Bernardo Gui’nin, kilerciyi işkenceyle tehdit ederken, şöyle söylediğine dikkatimi çekiyor: “<i class="calibre2">Sözde Havariler’in inandıkları gibi adalet aceleye gelmez; Tanrı’nın adaletinin emrindeyse yüzyıllar var</i>.”<sup class="calibre3"><sup class="noteref" id="back_note_355"><a class="calibre4" href="../Text/index_split_418.html#note_355" title="355">355</a></sup></sup> Okuyucu, haklı olarak, William’ın korktuğu acele ile, Bernardo’nun yücelttiği aceleye yer vermeme arasında ne gibi bir bağ kurmak istediğimi soruyordu bana. O zaman kaygı verici bir şey olduğunun ayrımına vardım. Adso ile William arasındaki replik elyazmasında yoktu. Bu kısa diyalogu ben kendim eklemiştim: sözü yeniden Bernardo’ya vermeden önce, uyum sağlamak için araya bir sapma koyma gereksinimi duyuyordum. Doğal olarak, William’ı aceleden nefret ettirirken (üstelik çok inandırıcı bir biçimde; bu yüzden replik sonra çok hoşuma gitti), az sonra Bernardo’nun aceleden sözettiğini tümüyle unutmuştum. Bernardo’nun repliğini, William’ınkini okumadan, yeniden okursanız, bunun bir söyleyiş biçiminden başka bir şey olmadığını görürsünüz; bir yargıçtan işitmeyi beklediğimiz bir söz; “adalet herkes için eşittir” gibi bir cümle. Yazık, William’ın sözünü ettiği acelenin karşısına konduğunda, Bernardo’nun sözünü ettiği acele, yerinde olarak, anlamsal bir etki yaratıyor ve okuyucu onların aynı şeyi mi söylemekte olduklarını yoksa William’ın dile getirdiği aceleden nefret etmenin, Bernardo’nun dile getirdiği aceleden nefret etmekten farklı bir şey mi olduğunu A soruyor kendi kendine. Metin ortada ve doğru sonuçları yaratıyor. Ben istesem de, istemesem de, bir soru ile, iki anlama gelebilen bir kışkırtma ile karşı karşıya bulunuyor; şimdi kendim de bu karşıtlığı yorumlamakta güçlük çekiyorum, ama burada bir anlamın (belki de birçok anlamın) bulunduğunu anlıyorum.</p>

  <p class="block_11">Yazar, yazdıktan sonra ölmelidir. Metnin gidişini bozmamak için. Süreci anlatmak</p>

  <p class="block_11">Yazar yorumlamamalıdır. Ama niçin ve nasıl yazdığını anlatabilir. Şiir sanatı üstüne yazılar her zaman onları esinleyen yapıtı anlamaya yaramaz, teknik bir sorunun, bir yapıtın üretilmesi sorununun nasıl çözüldüğünü anlamaya yarar.</p>

  <p class="block_11">Poe, Philosophy of Composition’a, The Raven’ı (Kuzgun) nasıl yazdığını anlatıyor. Onu nasıl okumamız gerektiğini değil, şiirsel bir etkinin gerçekleştirilmesinde ne gibi sorunlarla karşılaşıldığını anlatıyor bize. Ben şiirsel etkiyi, bir metnin hiç tükenmeksizin her zaman birbirinden farklı okunuşlar yaratma yeteneği olarak tanımlayabilirim.</p>

  <p class="block_11">Yazı yazan (resim yapan, yontu yontan, beste yapan) kimse her zaman ne yaptığını ve bunun kendisine neye mal olduğunu bilir. Bir sorun çözmek zorunda olduğunu bilir. Çıkış verileri karanlık, dürtüsel, saplantısal olabilir, bir istek ya da anıdan öteye geçmeyebilir. Ama sonra sorun masa başında, üstünde çalışılan malzeme - kendi doğal yasaları olan, ama aynı zamanda yüklendiği kültürün izini taşıyan malzeme -araştırılarak çözülür. (Metinlerarası yankı.)</p>

  <p class="block_38"><span class="text_5">Yazar esinine kapılarak yazdığını söylüyorsa yalan söyler.</span> <span class="text_6">Genius is twenty per</span><span class="text_7">cent inspiration and eighty per cent perspiration</span><sup class="text_8"><sup class="noteref" id="back_note_356"><a class="calibre4" href="../Text/index_split_419.html#note_356" title="356">356</a></sup></sup></p>

  <p class="block_11">Hangi ünlü şiiri için bilmiyorum, Lamartine, o şiirin fırtınalı bir gecede, bir ormanda bir çırpıda doğduğunu yazar. Öldüğü zaman şiirin, üstünde düzeltmeler ve değişiklikler olan müsveddesini buldular; böylece o şiirin, tüm Fransız yazınının belki de en çok “üstünde çalışılmış” şiiri olduğu ortaya çıktı.</p>

  <p class="block_11">Yazar (ya da genel olarak sanatçı), sürecin kurallarını düşünmeksizin çalıştığını söylediği zaman, yalnızca kuralı bilmeden çalıştığını anlatmak ister. Bir çocuk ana dilini çok iyi konuşur, ama dil-bilgisini yazmayı bilmez. Ancak dilbilimci dilin kurallarını bilen tek kişi değildir, çünkü bunları çocuk da çok iyi bilir, ama bildiğini bilmez: dilbilimci, çocuğun dili niçin ve nasıl bildiğini bilen kişidir yalnızca.</p>

  <p class="block_11">Nasıl yazıldığını anlatmak, “iyi” yazıldığını kanıtlamak anlamına gelmez. Poe, “eserin sonucuyla yazma sürecinin bilincinin başka başka şeyler olduğunu” söylüyordu. Kandinsky ve Klee bize nasıl resim yaptıklarını anlatırken, ikisinden birinin ötekinden daha iyi olduğunu söylemezler. Michelangelo, heykel yapmanın, taşın içinde zaten varolan biçimi fazlalıktan kurtarmak olduğunu söylerken, Vatikan Pietâ’sının Rondanini’nkinden daha iyi olduğunu söylemez. Bazan sanatsal süreçler üstünde en parlak sayfalar, alçakgönüllü sonuçlar ortaya koyan, ama yaratma süreçleri üstüne düşünmeyi iyi bilen daha önemsiz sanatçılar tarafından yazılmıştır: Vasari, Horatio Greenough, Aaaron Copland...</p>

  <p class="block_13">Kuşkusuz, Ortaçağ</p>

  <p class="block_11">Bir roman yazdım, çünkü canım bir roman yazmak istiyordu. Yazmaya koyulmak için bunun yeterli bir neden olduğuna inanıyorum. İnsan doğuştan uyduran bir yaratıktır. 1978 Mart’ında bir çekirdek düşünceden yola çıkarak yazmaya başladım. Bir rahip zehirlemek istiyordum. Sanırım roman bu tür bir düşünceden doğar; geri kalan, yol aldıkça eklenen etli kısımdır. Fikir daha eski olsa gerek. Sonra hangisi olduğu belirsiz bir manastırdaki rahiplerin listesini yazdığım 1975 tarihli bir defter geçti elime. Başkaca hiçbir şey yoktu. Önce Orfila’nın -yirmi yıl önce salt Huysmans’ca bir bağlılıktan ötürü (La bâs) Sen kıyısında bir sahaftan aldığını- <i class="calibre2">Traite des poisons</i>’unu<sup class="calibre3"><sup class="noteref" id="back_note_357"><a class="calibre4" href="../Text/index_split_420.html#note_357" title="357">357</a></sup></sup> okumaya koyuldum. Zehirlerin hiçbiri beni tatmin etmediğinden, bir biyolog arkadaşımdan, belirli özellikleri olan (bir şey ellendiğinde deri aracılığıyla emilen) bir ilaç salık vermesini istedim. Durumuma uyan bir zehir bilmediği yanıtını verdiği mektubu hemen yok ettim; çünkü başka bir bağlamda okunduğunda insanın içeri atılmasına yol açabilecek belgeler söz konusuydu.</p>

  <p class="block_11">Başlangıçta rahiplerim çağdaş bir manastırda yaşayacaklardı (Manifesto’yu okuyan bir sorgucu rahip düşünüyordum). Ama manastırlar Ortaçağ’dan kalma anıları hâlâ yaşamakta olduklarından, kış uykusuna yatmış Ortaçağ arşivlerimi karıştırmaya koyuldum (1956’da Ortaçağ estetiğine ilişkin bir kitap, 1969’da aynı konuda yüz sayfa daha, oldukça ilerlemiş durumda birkaç deneme, 1962’de Joyce’la ilgili çalışmam için Ortaçağ geleneğine dönüşler, 1972’de Liebana’lı Beato’nun Ahdi Cedid’in son kitabı ve minyatürlerle ilgili yorumuna ilişkin uzun inceleme: böylece Ortaçağ yürürlüğe giriyordu). 1952’den beri biriken ve başka belirsiz amaçlara yönelik bol malzeme geçti elime (notlar, fotokopiler, defterler): canavarlarla ilgili bir öykü ya da Ortaçağ ansiklopedilerinin bir incelemesi yahut bir katalog kuramı için... Bir an geldi, Ortaçağ benim olağan imgem olduğuna göre, doğrudan doğruya Ortaçağ’da geçen bir roman yazmaya değeceğini söyledim kendi kendime. Bir söyleşide dediğim gibi, şimdiki zamanı yalnızca televizyon ekranı aracılığıyla biliyorum, oysa Ortaçağ’ın doğrudan bilgisine sahibim. Köyde, çayırlıkta ateş yaktığımızda karım, ağaçların arasından yükselip ışık demetleri boyunca uçuşan kıvılcımlara bakmayı bilmemekle suçluyordu beni. Sonra, yangın bölümünü okuyunca, şöyle dedi: “Kıvılcımlara bakıyordun demek!”</p>

  <p class="block_11">Yanıtladım: “Hayır, ama bir Ortaçağ rahibinin onları nasıl göreceğini biliyordum.” On yıl önce, Liebano’lu Beato’nun Ahdi Cedid’in son kitabının yorumuna ilişkin (Franco Maria Ricci aracılığıyla) yorumumla birlikte editöre yazdığım mektupta şu itirafta bulunuyordum: “Nasıl kabul ederseniz ediniz, ben araştırma yapmak için doğmuşum - tek-boynuzlular ve grifonların yaşadığı simgesel ormanlardan geçerek, katedrallerin sivri uçlu ve dörtköşe yapılarını, Summulae’nin dörtgen formüllerinde gizli yorumlayıcı kötülük noktalarına benzeterek, Vico degli Strami ile Cistercien nefleri arasında dolaşarak, bilgili ve görkemli Cluny rahipleriyle incelikle söyleşerek, tombul ve akılcı bir Aquinas’çının gözü altında, Honorius August oduniensis ve onun bir zamanlar <i class="calibre2">quare inpuerita coitus non contingat</i>’ın<sup class="calibre3"><sup class="noteref" id="back_note_358"><a class="calibre4" href="../Text/index_split_421.html#note_358" title="358">358</a></sup></sup> Yitik Ada’ya nasıl ulaşıldığının ve bir şahmaranın küçük bir cep aynası ve <i class="calibre2">Bestiarius</i>’a<sup class="calibre3"><sup class="noteref" id="back_note_359"><a class="calibre4" href="../Text/index_split_422.html#note_359" title="359">359</a></sup></sup> sarsılmaz bağlılıkla nasıl yakalandığının açıklandığı coğrafî fantezileri tarafından kışkırtılmış.</p>

  <p class="block_11">Daha sonra tinsel ve maddesel nedenlerle (Ortaçağ uzmanı olmak, çok kez oldukça büyük bir varsıllık ve uzak kitaplıkları dolaşarak bulunmaz elyazmalarının mikrofilmlerini çekebilmeyi içerir) başka yollardan geçtimse de, bu zevk beni hiç bırakmadı. Böylece, Ortaçağ benim mesleğim değilse de, hobby’m oldu - ve değişmez bir iç dürtüm olarak kaldı; her yerde, Ortaçağ’a ilişkinmiş gibi görünmeyen, ama gene de Ortaçağ’a ilişkin olan uğraşlarımda açık seçik görüyorum bunu.</p>

  <p class="block_11">Bugün, Başrahip Grivot’nun, ciltleri kükürte bulanmış elkitapları yazdığı Autun nefleri altında gizli dinlenceler, Moissac ve Conques’da, Ahdi Cedid Yaşlılar’ı ya da lânetli ruhları kocaman kaynar kazanlara atan şeytanlar karşısında gözlerim kamaşmış, kırsal coşkular; çağdaş olarak da rahip Beda’nın esinleyici okumaları, Saussure’ün hâlâ belirsiz olduğu yerde, İşaret’in gizemlerini anlamak için Occam’dan istenen akılcı avuntular. Böylece sürüp gider, Peregrinalio Sancti Brandani’ye duyulan sürekli özlemler, Kells’in kitabı üstüne düşüncemizin tamamlanmış denetimleri, Kelt kennigar’larında Borges’i bir kez daha ziyaret, Piskopos Suger’in güncesinde, erkle inandırılmış yığınlar arasındaki denetim altına alınmış ilişkiler...”</p>

  <p class="block_13">MASKE</p>

  <p class="block_11">Gerçekte yalnız Ortaçağ hakkında anlatmaya karar vermekle kalmadım. Ortaçağ’da geçen bir olay anlatmaya da karar verdim, üstelik bir Ortaçağ kronik yazarının ağzından. İşe yeni başlayan bir yazardım; o zamana değin de, yazarlara engelin öteki yanından bakıyordum. Anlatmaya utanıyordum.</p>

  <p class="block_11">Kendini ansızın sahne ışıkları, o zamana değin parterde suç ortağı olduğu kişilerin bakışları altında bulan bir tiyatro eleştirmeni gibi hissediyordum kendimi.</p>

  <p class="block_11">İnsan kendini Snoopy gibi hissetmeksizin, “<i class="calibre2">Kasım sonlarında güzel bir sabahtı</i>”<sup class="calibre3"><sup class="noteref" id="back_note_360"><a class="calibre4" href="../Text/index_split_423.html#note_360" title="360">360</a></sup></sup> diyebilir mi? Ama eğer bunu Snoopy’ye söyletseydim? Yani eğer “güzel bir sabahtı...”yı, kendi çağında böyle söylenebileceği için bu sözleri söylemeye yetkili birisi söylemiş olsaydı? Bir maske, aklıma gelen buydu.</p>

  <p class="block_11">Ritmini ve saflığını edinmek için Ortaçağ kronik yazarlarını bir, bir daha okumaya koyuldum. Onlar benim adıma konuşacaklardı; bense kuşkulardan arınmıştım.</p>

  <p class="block_11">Kuşkulardan arınmış, ama metinlerarası yankılardan değil. Böylece, yazarların hep bildikleri şeyi yeniden keşfettim: kitaplar her zaman başka kitaplardan söz ederler ve her öykü daha önce anlatılmış bir öyküyü anlatır: Rabelais ya da Cervantes bir yana, Homeros, bunu biliyordu, Ariosto da biliyordu. Bu nedenle, benim öyküm ancak bulunmuş elyazmasıyla başlayabilirdi; üstelik o da bir alıntı olacaktı (doğal olarak).</p>

  <p class="block_11">Böylece girişi hemen yazdım: anlatımı kasanın dördüncü katına, öteki üç anlatının içine koyarak: Valet’nin, Mabillon’un, Adso’nun söylediğini söylüyorum ben...</p>

  <p class="block_11">Artık bütün korkulardan kurtulmuştum. İşte tam o sırada bir yıl bıraktım yazmayı.</p>

  <p class="block_11">Bıraktım, çünkü daha önce bildiğim (herkesin bildiği), ama çalışırken daha iyi anladığım bir şey keşfettim.</p>

  <p class="block_11">Bir romanın, her şeyden önce, sözcüklerle hiçbir ilişiği olmadığını keşfettim. Bir roman yazmak, <i class="calibre2">Genesis</i>’te<sup class="calibre3"><sup class="noteref" id="back_note_361"><a class="calibre4" href="../Text/index_split_424.html#note_361" title="361">361</a></sup></sup> anlatıldığı gibi kozmolojik bir olgudur (yalnızca örnekleri seçmek gerekir diyor Woody Allen).</p>

  <p class="block_3"> </p>

  <p class="block_13">KOZMOLOJİK BİR OLGU OLARAK ROMAN</p>

  <p class="block_11">Demek istediğim, bir roman yazmak için, her şeyden önce, insanın kendine en ince ayrıntılara varıncaya dek olabildiğince döşenmiş bir dünya kurması gerekir. Bir ırmakla ırmağın iki yakasını kursam, sol yakaya da bir balıkçı koysam, bu balıkçının öfkeli bir mizacı, pek de temiz olmayan bir adlî sicili olsa, artık yazmaya başlayabilir, olması kaçınılmaz olanı sözcüklere aktarabilirim. Bir balıkçı ne yapar? Balık avlar (işte, az çok kaçınılmaz bir davranımlar dizisi). Peki, sonra ne olur? Ya zokayı yutan balıklar vardır, ya da yoktur. Varsa, balıkçı onları avlar ve sevine sevine evinin yolunu tutar. Öykü burada sona erer. Eğer zokayı yutan balık yoksa, balıkçı, öfkeli bir mizacı olduğuna göre, belki de öfkelenecektir. Belki oltayı kıracaktır. Bu pek fazla bir şey değildir, ama daha şimdiden bir küçük öyküdür. Bir Hint atasözü vardır, der ki: “ırmağın kıyısına oturup bekle, çok geçmeden düşmanının cesedi önünden geçer.” Peki, balıkçının önünden akıntıya kapılmış bir ceset geçecek olsa - bu olasılık ırmağın yapısında varolduğuna göre? Balıkçının kirli bir adlî sicili olduğunu unutmayalım. Başını belâya sokma tehlikesini göze alacak mıdır? Ne yapacaktır? Kaçacak, cesedi görmemiş gibi mi davranacaktır?</p>

  <p class="block_11">Ceset, eninde sonunda, nefret ettiği adamın cesedi olduğu için gocunacak mıdır?</p>

  <p class="block_11">Kolay öfkelenebilir bir mizacı olduğundan, almaya can attığı öcünü kendisi alamadığı için öfkeye mi kapılacaktır?</p>

  <p class="block_11">Görüyorsunuz, romanın dünyasını döşemek için çok az şey yetti; işte daha şimdiden bir öykü başlangıcı. Aynı zamanda bir üslubun da başlangıcı; çünkü avlanan bir balıkçı, ağır, akıcı, sabırlı olması gereken bekleyişine, ama aynı zamanda sabırsız öfke titremelerine göre vurgulanmış bir anlatı ritmini zorla kabul ettirecektir bana. Sorun, dünyayı kurmaktır; sözcükler neredeyse kendiliğinden gelir. <i class="calibre2">Rem tene, verba sequentur</i>.<sup class="calibre3"><sup class="noteref" id="back_note_362"><a class="calibre4" href="../Text/index_split_425.html#note_362" title="362">362</a></sup></sup> Sanırım, şiirde bunun tersi olur: <i class="calibre2">verba tene, res sequentur</i>.<sup class="calibre3"><sup class="noteref" id="back_note_363"><a class="calibre4" href="../Text/index_split_426.html#note_363" title="363">363</a></sup></sup></p>

  <p class="block_11">Romanımla ilgili çalışmamın birinci yılı dünyanın kurulmasına adandı. Bir Ortaçağ kitaplığında bulunabilen bütün kitapların zamandizinsel esasa göre düzenlenmiş uzun listeleri. Çoğu sonradan öykünün dışında bırakılan birçok kişilerin adlarının sıralanması ve anagrafik notlar. Demek istediğim, kitapta görünmeyen öteki rahiplerin de kim olduklarını bilmeliydim; okuyucunun onları tanıması gerekmiyordu, ama ben tanımalıydım. Romanın Yurttaşlık Durumuyla yarışması gerektiğini kim söylemişti?</p>

  <p class="block_11">Ama belki kent planlama kuruluyla da yarışmalıdır. Böylece, manastırın planını, mesafelerini, hatta bir sarmal merdivenin basamaklarının sayısını saptamak için mimarlık ansiklopedisindeki fotoğraf ve planlarla ilgili uzun araştırmalar. Marco Ferreri, bir kez bana, diyaloglarımın sinematografik olduklarını, çünkü tam gerektiği kadar sürdüklerini söyledi. Zorunlu olarak, kahramanlarımdan ikisi konuşarak yemekhaneden avluya giderken, planı göz önünde bulundurarak yazıyordum; tam avluya vardıklarında konuşma sona eriyordu.</p>

  <p class="block_11">Özgürce yaratabilmek için insanın kendi kendine kısıtlamalar koyması gerekir.</p>

  <p class="block_11">Şiirde kısıtlama, ölçü, koşuk, uyak, çağdaşların kulağa göre soluk diye adlandırdıkları şeyle sağlanır... Düz yazıda ise, kısıtlama alt-dünya ile sağlanır. Bunun (gerçekliği açıklasa bile) gerçekçilikle hiçbir ilişiği yoktur. İnsan, eşeklerin uçtuğu, prenseslerin bir öpüşle diriltildikleri bütünüyle gerçekdışı bir dünya kurabilir; ama katıksız bir biçimde olası ve gerçekdışı olan bu dünya başından belirlenmiş yapılara göre vardır (bunun, bir prensesin, bir prensin ya da bir cadının öpücüğüyle diriltilebileceği bir dünya olup olmadığını ve bir prensesin öpücüğünün yalnızca kurbağaları mı yoksa, diyelim, armadilloları da prense dönüştürüp dönüştüremeyeceğini bilmek gerekir).</p>

  <p class="block_11">Dünyamın bir parçasını da Tarih oluşturuyordu; birçok Ortaçağ kroniklerini tekrar tekrar okuyuşumun nedeni de bu; onları okurken, yoksulluk uğruna savaşım ya da Fraticellolara karşı soruşturma gibi, başlangıçta hayalimden bile geçmeyen şeylerin de romana girmesi gerektiğinin ayrımına vardım.</p>

  <p class="block_11">Örneğin: kitabımda niçin 14. yüzyıl Fraticello’ları var? Bir Ortaçağ öyküsü yazacaksam, roman, 13. ya da 12. yüzyılda geçmeliydi; çünkü 14. yüzyıldaki Fraticello’lardan daha iyi tanıyordum onları. Ama bir sorgucuya gereksinimim vardı, olasılıkla, büyük bir gözlem duygusu, belirtileri yorumlamakta özel bir duyarlığı olan bir İngiliz’e (metinlerarası alıntı). Bu niteliklere, ancak Fransisken çevresinde ve Roger Bacon’dan sonra rastlanır. Üstelik, göstergelerin gelişmiş bir kuramını ancak Ockham’cılarda buluyoruz, daha doğrusu daha önce de vardı bu kuram, ama önceleri göstergelerin yorumu ya simgesel türdendi, ya da göstergelerde fikirleri ve tümelleri görme eğilimindeydi. Yalnızca Bacon ile Ockham arasında, göstergeler tikellerin bilinmesine yönelmek için kullanılır. Öyleyse, öyküyü 14. yüzyıla koymalıydım; büyük bir kaygıyla, çünkü orada daha güç hareket ediyordum. Oradan yeni okumalar ve 14. yüzyılda yaşamış bir Fransiskenin -üstelik İngiliz’se, özellikle de Ockham’ın arkadaşı ya da onun izleyicisi olan yahut onu tanıyan biriyse- yoksullukla ilgili tartışmayı bilmemezlik edemeyeceğinin keşfi. (Bu arada, önce soruşturmacının Ockham’ın kendisinin olmasına karar vermiştim, sonra bundan caydım, Sayın <i class="calibre2">Inceptor</i><sup class="text_4"><sup class="noteref" id="back_note_364"><a class="calibre4" href="../Text/index_split_427.html#note_364" title="364">364</a></sup></sup> bana sevimsiz gelir çünkü.)</p>

  <p class="block_11">Peki ama, niçin her şey 1327 Kasım sonunda oluyor? Çünkü Aralık’ta Cesena’lı Michele çoktan Avignon’dadır (tarihsel bir romanın dünyasını döşemenin anlamı budur: bazı öğeler -basamakların sayısı gibi- yazarın kararına bağlıdır, bazıları ise - Michele’nin davranışları gibi- bu tür romanlarda rastlantısal olarak anlatının olası dünyasıyla çakışan gerçek dünyaya bağlıdır).</p>

  <p class="block_11">Ama Kasım ayı çok erkendi. Gerçekten bir domuz öldürmem de gerekiyordu. Niçin?</p>

  <p class="block_11">Basit; bir cesedi kanla dolu bir küpe başaşağı batırabilmek için. Peki, buna ne gerek vardı? Çünkü Ahdi Cedid’in son kitabında ikinci borazan der ki... İncil’i değiştiremezdim, çünkü romanın dünyasının bir parçasını oluşturuyordu. Güzel, (öğrendiğime göre) domuzlar ancak soğukta öldürülürdü; Kasım ise çok erken olabilirdi. Meğerki manastır daha o ayda karın yağdığı bir dağda bulunsun. Yoksa öyküm bir ovada, Pomposa’da ya da Conques’da geçebilirdi.</p>

  <p class="block_11">Öykünün bundan sonra nasıl ilerlemesi gerektiğini bize söyleyecek olan bu kurulu dünyadır. Herkes Jorge’nin adının niçin Borges’i çağrıştırdığım ve Borges’in niçin bu denli kötü olduğunu soruyor bana.</p>

  <p class="block_11">Bunu ben de bilmiyorum. Kitaplığı gözetleyen bir köre gereksinim duyuyordum (bu, bana iyi bir anlatı fikri gibi görünüyordu); kör bir kitaplık da ancak Borges’i yaratır; her şeyin bir bedeli de vardır çünkü.</p>

  <p class="block_11">Hem sonra, Ahdi Cedid’in son kitabının bütün Ortaçağ’ı etkilemesi İspanyol minyatür ve yorumları aracılığıyla olmuştur. Ama, Jorge’yi kitaplığa yerleştirdiğimde, katilin o olup olmadığını bilmiyordum henüz. Denebilirse, onu tek başına yarattım.</p>

  <p class="block_11">Roman kişilerinin kendi yaşamları olduğunu ve yazarın - trans durumunda olduğu gibi onları kendisine esinledikleri biçimde davrandırdığını söyleyen biri gibi; bunun “idealistçe” bir tutum olduğu sanılmasın. Olgunluk korkusundan doğan budalalıklar.</p>

  <p class="block_11">Gerçek şu ki, roman kişileri içinde yaşadıkları dünyanın yasalarına göre davranmak zorundadırlar. Daha doğrusu, romancı kendi öncüllerinin tutsağıdır.</p>

  <p class="block_11">Bir başka ilginç olay da, labirent olayı oldu. Bildiğim bütün labirentler –elimde Santarcangeli’nin güzel araştırması da vardı- açık labirentlerdi. Bunlar oldukça karmaşık ve dolantılarla doluydu. Ama bana kapalı bir labirent gerekliydi (Siz hiç açık bir kitaplık gördünüz mü?) Labirent birçok koridor ve iç salonlarla gereğinden çok karışık olsaydı, yeterli havası olmazdı. Oysa yangını beslemek için iyi bir havalandırma gerekliydi (çünkü, sonunda Aedifıcium’un yanması gerektiği benim için çok açıktı, ama kozmolojik-tarihsel nedenlerle şu da açıktı: Ortaçağ’da manastırlar kibrit gibi yanarlardı; yangınsız bir Ortaçağ öyküsü tasarlamak, alevler içinde düşen bir av uçağı olmaksızın Pasifik’te geçen bir savaş filmi tasarlamak gibidir). Böylece, uygun bir labirent kurabilmek için iki üç ay çalıştım; sonunda duvarlardaki yarıkları eklemek zorunda kaldım, yoksa içeride hep gereğinden az hava olurdu.</p>

  <p class="block_3"> </p>

  <p class="block_13">KONUŞAN KİM</p>

  <p class="block_11">Birçok sorunla karşı karşıyaydım. Kapalı bir yer, merkezileşmiş bir dünya istiyordum; bu dünyayı daha iyi kapatabilmek için yer birliğinden başka zaman birliğini de sağlamam uygun olacaktı (eylem birliği kuşkulu olduğuna göre). Yaşamın kanonik saatlerle bölündüğü bir Benedikten manastırı ortaya çıktı böylece (günün saatlerine göre katı yapısından ötürü, örnek belki de bilinçsizce <i class="calibre2">Ulysses</i>’di; ama birçok konuşmaların geçmesi gereken kayalık ve sanatoryumu andıran yerinden ötürü, <i class="calibre2">Büyülü Dağ</i> da vardı).</p>

  <p class="block_11">Konuşmalar birçok sorun çıkarıyordu bana, ama onları daha sonra, yazarken çözdüm. Anlatı kuramlarında pek az ele alınan bir konu vardır; <i class="calibre2">aim ancillaries</i>, yani yazarın sözü çeşitli kişilere geçirme aracısı olan düzenler. Şu beş diyalog arasında ne gibi farklar olduğuna bakın:</p>

  <p class="block_3"> </p>

  <p class="block_11">1. “Nasılsın?” “Fena değilim, sen?”</p>

  <p class="block_11">2. “Nasılsın?” diye sordu Giovanni. “Fena değilim, ya sen?” dedi Piero.</p>

  <p class="block_11">3. “Nasılsın?” dedi Giovanni, “sen nasılsın?” Piero birden: “Fena değilim, sen?”</p>

  <p class="block_11">4. “Nasılsın?” diye sordu çabuk çabuk Giovanni. “Fena değilim, ya sen?” diye güldü Piero.</p>

  <p class="block_11">5. Giovanni sordu: “Nasılsın?”</p>

  <p class="block_11">“Fena değilim,” diye yanıtladı Piero, renksiz bir sesle. Sonra, betimlenemeyen bir gülümseyişle: “Ya sen?”</p>

  <p class="block_3"> </p>

  <p class="block_11">İlk iki durum dışında, ötekilerde “açıklama durumu” diye nitelendiren şey görülür.</p>

  <p class="block_11">Yazar, iki kişinin sözcüklerinin nasıl bir anlam taşıması gerektiğini esinlemek için kişisel bir yorumla araya girmektedir.</p>

  <p class="block_11">Ama, ilk iki durumda, görünürde arı olan çözümlerde bulunmayan nasıl bir niyettir?</p>

  <p class="block_11">Okuyucu farkına varmaksızın duygusal bir etkilenmeye uğrayabileceği iki durumda mı daha özgürdür (Hemingway’vari diyalogların görünürdeki yansızlığı düşünülsün!) yoksa en azından yazarın nasıl bir oyun oynamakta olduğunu bildiği öteki üç durumda mı daha özgürdür?</p>

  <p class="block_11">Bu bir üslup sorunu, bir ideolojik sorun, bir “şiir” sorunudur; bir iç uyak ya da bir uyum seçimi ya da işin içine bir sözcük oyunu sokulması gibi. Belirli bir tutarlılık bulmak gerekir. Benim durumumda belki de sorun kolaylaşmıştı, çünkü bütün diyaloglar Adso’ya yollamalardı; Adso’nun bütün roman boyunca kendi bakış açısını ortaya koyduğu da apaçık ortada.</p>

  <p class="block_11">Diyaloglar karşıma başka bir sorun daha çıkarıyordu. Ne denli Ortaçağ’a özgü olabilirdi bunlar? Başka sözcüklerle, daha yazarken, kitabımın uzun resitatifler, geniş aryalarla bir müzikli güldürü yapısı edindiğinin bilincine varıyordum. Aryalar (örneğin, kilise kapısının betimlemesi), Ortaçağ’ın bütün retoriğiyle uyumluydu; Ortaçağ’da bunun örnekleri eksik değildi. Bir an geldi ki, aryalar Suger ya da Sen Bernardo’variyken, diyalogların Agatha Christie’vari olduklarından korkmaya başladım. Ortaçağ romanlarını, yani şövalye destanlarını yeniden okudum ve kendi adıma bir ölçüde özgürce davranmakla birlikte, Ortaçağ’da bilinen anlatısal ve şiirsel bir kullanıma saygı gösterdiğimin farkına vardım. Ama sorun uzun süre beni tedirgin etti; arya ile resitatif arasındaki icra değişikliklerini çözdüğümden emin değilim.</p>

  <p class="block_11">Başka bir sorun daha vardı: seslerin, daha doğrusu anlatıların yerlerine yerleştirilmesi. (Benim) bir başkasının sözcükleriyle bir öykü anlattığımı biliyordum; bu başka kişinin sözcüklerinin en azından başka iki anlatıdan, Mabillon’un ve Başrahip Vallet’nin anlatılarından süzüldüklerini -bu kişilerin yalnızca düzenlenmemiş bir metin üstünde filolog gibi çalışmış oldukları varsayılsa bile (ama buna kim inanır?)- önsözde belirtmiştim. Ama sorun, Adso tarafından birinci tekil kişi olarak anlatılan öyküde de yeniden karşıma çıkıyordu. Adso, onsekizinde gördüklerini sekseninde anlatıyor.</p>

  <p class="block_11">Konuşan kim, onsekizindeki Adso mu, seksenindeki Adso mu? Her ikisi de, bu açık; üstelik istenen de bu. Önemli olan, genç Adso olarak görüp duyduğunu anımsadığı şeyler üstüne mantık yürüten yaşlı Adso’yu sürekli olarak sahneye getirmekti. Bunun örneği, Doktor Faustus’un Serenus Zeitblom’uydu (ama kitabı yeniden okumadım, uzak anılarla yetindim). Bu çifte oyun beni büyüledi ve çok heyecanlandırdı.</p>

  <p class="block_11">Çünkü, maske hakkında söylediklerime dönerek, Adso’yu ikilerken, yaşamöyküsel bir kişilik ya da anlatan yazar olarak benimle -anlatıcı ses dahil anlatılan kişiler arasındaki boşluklar ve ekranlar dizisini bir kez daha ikiliyordum. Kendimi gittikçe daha çok korunmuş hissediyordum; bu yaşantı tümüyle (Demek istediğim, somut olarak, apaçık ıhlamurlu madlen tadıyla) yorgan altında oynanan bazı çocukça oyunları anımsattı bana; kendimi bir denizaltı gibi hissettiğim, oradan bir başka küçük döşekte yorganın altındaki kızkardeşime bildiriler gönderdiğim, ikimizin de, dış dünyadan yalıtılmış, suskun denizlerin dibinde uzun yolculuklar icat etmekte tam anlamıyla özgür olduğumuz zamandaki gibi.</p>

  <p class="block_11">Adso benim için çok önemliydi. Daha başından öyküyü, tümüyle (gizemleri, siyasal ve tanrıbilimsel olayları, birkaç anlama çekilebilirliğiyle), olayların içinde yaşayan, her şeyi bir yetişkinin fotoğrafik bağlılığıyla kaydeden, ama onları anlamayan birinin ağzından anlatmak istiyordum (aslında Adso onları yaşlandığında da anlamayacak; öyle ki, üstadının ona öğrettiklerinden başka bir şey olmayan bir şeye, hiç de tanrısal olmayan bir şeye kaçmayı seçer sonunda). Her şeyin, hiçbir şey anlamayan birinin sözcükleri aracılığıyla anlaşılmasını sağlamak.</p>

  <p class="block_11">Eleştirileri okurken, bunun, romanın kültürlü okuyucuları daha az etkileyen yanlarından biri olduğunun farkına vardım, ya da en azından hiç kimsenin, yahut hemen hemen hiç kimsenin bunun farkına varmadığını söyleyebilirim. Şimdi, bunun romanın doğallığını yitirmemiş okuyucular için okunabilirliğini sağlayan öğelerden biri olup olmadığını soruyorum kendi kendime. Bu okuyucular kendilerini anlatıcının masumluğuyla özdeşleştiriyorlar, her şeyi anlamadıkları zaman da kendilerini haklı buluyorlar. Onları yeniden cinsellik karşısındaki korkularına, bilinmeyen dillere, düşüncenin güçlüklerine, siyasal yaşamın gizemlerine götürdüm...</p>

  <p class="block_11">Bunlar şimdi, apres coup, anladığım şeyler, ama belki de o zaman yeniyetmeliğimin ürpertilerinin birçoğunu, kuşkusuz sevda çarpıntıları içindeki Adso’ya aktarıyordum (ama hep araya giren kişi aracılığıyla davranabilme güvencesiyle: gerçekten de Adso aşk acılarını ancak kilise bilgelerinin sevgiden söz ederken kullandıkları sözcükler aracılığıyla yaşıyor). Sanat kişisel duygulardan kaçıştır; bunu hem Joyce, hem de Eliot öğretmişlerdi bana.</p>

  <p class="block_11">Duyguya karşı savaş çok çetin oldu. Bir duygu anında William’ın ağzından, Alano di Lilla’nın Natura ağıtına göre biçimlendirilmiş güzel bir dua yazmıştım; sonra ikimizin de duygulanacağımızı anladım; ben yazar olarak, o roman kişisi olarak. Sanatsal nedenlerle, ben yazar olarak duygulanmamalıydım. O da roman kişisi olarak duygulanamazdı, çünkü mayası başkaydı; duyguları tümüyle zihinsel, daha doğrusu bastırılmıştı. Kitabı okuduktan sonra bir arkadaşım bana şöyle dedi: “Tek karşı çıktığım, William’ın hiçbir zaman bir acıma davranışı göstermemesi.” Bana şöyle yanıt veren bir başka arkadaşımın sözlerini aktardım ona: “Doğru, onun acıma üslubu bu.”</p>

  <p class="block_11">Belki de öyleydi. Öyle olsun.</p>

  <p class="block_3"> </p>

  <p class="block_13">SUSKUYLA GEÇİŞTİRMEK</p>

  <p class="block_11">Adso başka bir sorunu çözmeme de yaradı. Öyküyü, herkesin neden söz ettiğini bildiği bir Ortaçağ’da geliştirebilirdim. Çağdaş bir öyküde olduğu gibi, bir öykü kişisi, Vatikan’ın, boşanmasını onaylamayacağını söylüyorsa, Vatikan’ın ne olduğunu ve boşanmayı niçin onaylamadığını anlatmaya gerek yoktur. Ama tarihsel bir romanda insan böyle yapamaz; çünkü burada öykü, biz çağdaşlara neler olduğunu ve olanların bizler için de hangi anlamda önem taşıdığını daha iyi aydınlatmak için de anlatılır.</p>

  <p class="block_11">Bu, durumda bir Salgari’cilik tehlikesi söz konusudur. Salgari’nin kişileri ormana kaçarlar ve bir baobab ağacının köküne rastlarlar: o zaman yazar olayı askıda bırakır ve baobablar üstüne bize botanik dersi verir. Artık bu, tıpkı sevdiklerimizin kusurları gibi sevimli bir şey olmuştur.</p>

  <p class="block_11">Bu tür bir hatadan kaçınmak için yüzlerce sayfayı yeniden yazdım; ama sorunu nasıl çözdüğümün farkına vardığımı hiç anımsamıyorum. Ancak iki yıl sonra, tam kitabın, böyle “kültür düzeyi yüksek” kitapları sevmeleri kesinlikle olanaksız kişilerce de okunmasının nedenini kendi kendime açıklamaya çalışırken farkına vardım bunun.</p>

  <p class="block_11">Adso’nun anlatı üslubu, suskuyla geçiştirmek denen düşünce biçimine dayanmaktadır.</p>

  <p class="block_11">Açıklayıcı örneği anımsıyor musunuz? “<i class="calibre2">Cesare taccio, che per ogni piaggia</i>...”<sup class="calibre3"><sup class="noteref" id="back_note_365"><a class="calibre4" href="../Text/index_split_428.html#note_365" title="365">365</a></sup></sup> Herkesin çok iyi bildiği bir şeyden sözedilmek istenmediğinde böyle söylenir, ama böyle söylenirken de o şeyden sözedilmiş olur. Bu biraz, Adso’nun kişileri ve olayları, iyi bilindiklerini belirterek anıştırması, ama gene de bunlardan sözetmesini andırıyor.</p>

  <p class="block_11">Yüzyılın sonunda yaşamış olan Adso’nun Alman okuyucularının, yüzyılın başında İtalya’da geçtiği için tanıyamayacakları kişi ve olaylara gelince, Adso onlardan, üstelik öğretici bir tonla sözederken susmak bilmez, çünkü Ortaçağ kronik yazarlarının üslubu böyleydi; ne zaman bir şeyin adını ansalar işin içine ansiklopedik kavramlar karıştırmaya hazırdılar. Elyazmasını okuduktan sonra, bir dostum (ilk sözünü ettiğim değil), anlatım üslubunun -romanın değil, Espresso’daki makalenin üslubunun- onu şaşırttığını söyledi, iyi anımsıyorsam böyle dedi. Önce alındım, sonra ne demek istediğini anladım, ama kabul etmedim. O yüzyılların kronik yazarlarının anlatım üslubu buydu ve bugün kroniklerden sözediyorsak bunun nedeni o zaman birçok kronik yazılmış olmasıdır.</p>

  <p class="block_3"> </p>

  <p class="block_13">SOLUK</p>

  <p class="block_11">Uzun öğretici parçaların bir başka nedeni daha vardı. Elyazmasını okuduktan sonra, yayınevindeki arkadaşlar çok zorlayıcı ve usanç verici buldukları ilk yüz sayfayı kısaltmamı öğütlediler. Hiç kuşkunuz olmasın, reddettim; çünkü, diye öne sürüyordum, bir insan manastıra girip orada yedi gün yaşamak istiyorsa, onun ritmini kabul etmek zorundadır. Bunu başaramazsa, kitabın bütününü okumayı da hiçbir zaman başaramayacaktır. Bu nedenle, ilk yüz sayfanın bir kefaret ve başlangıç işlevi vardır; her kim bundan hoşlanmazsa kendi bilir, tepenin eteklerinde kalır.</p>

  <p class="block_11">Bir romanın içine girmek, dağda bir gezinti yapmak gibidir; belli bir soluğu öğrenmek, belli bir yürüyüş adımı edinmek gerekir, yoksa insan hemen duruverir.</p>

  <p class="block_11">Şiirde de aynı şey olur. Oyuncular tarafından yüksek sesle okunan ozanların nasıl katlanılmaz olduklarını düşünün; bunlar “yorumlamak” için, koşuğun ölçüsüne aldırmazlar, sanki düzyazıyla konuşuyormuş gibi resitatif ve <i class="calibre2">enjmnbements</i><sup class="text_4"><sup class="noteref" id="back_note_366"><a class="calibre4" href="../Text/index_split_429.html#note_366" title="366">366</a></sup></sup> yaparlar; ritmin değil, içeriğin peşindedirler. Onbir hecelik dizeleri ve üçer dizelik koşuklardan oluşan bir şiiri okumak için, ozanın istediği şarkı ritmini edinmek gerekir. Dante’yi, neye mal olursa olsun, anlamın ardından koşmadan, bir zamanların Comere dei Piccoli’sinin dizeleriymişler gibi okumak daha iyidir.</p>

  <p class="block_11">Romanda soluk tümcelere değil, daha geniş makro-durumlara, makroönermelere, olayların bölünmesine bırakılır. Bazı romanlar vardır, ceylanlar gibi soluk alırlar, bazıları da balina ya da filler gibi. Uyum soluğun uzunluğunda değil, soluk alışın düzenliliğindedir; çünkü belli bir noktada (ama bu çok da sık olmamalıdır) soluk kesilir ve bir bölüm (ya da bir sekans) soluk tam anlamıyla alınmadan önce biterse, bu anlatıda ekonomi sağlanmasında önemli bir rol oynayabilir, bir kopma noktasını, beklenmedik bir olayı gösterebilir. En azından bunun büyüklerce yapıldığını görüyoruz:</p>

  <p class="block_11">“Bahtsız kadın yanıtladı”nın -nokta, satır başı- ritmi, “Elveda dağlar”ın ritmiyle aynı değildir, ama böyle bir şey olunca, Lombardia’nın güzelim gökyüzü kana bulanmış gibi olur. Büyük bir roman, yazarının her zaman, sürekli bir temel ritmin çerçevesi içinde hangi noktada hızlanacağını ya da frene basacağını ve bu pedala basışların dozlarını nasıl ayarlayacağını her zaman bildiği bir romandır. Müzikte de “tempo çalıntıları” (rubato) yapılabilir, ama gereğinden çok yapılmamalıdır bu, yoksa Chopin çalmak için tempo çalıntısını abartmanın yeterli olacağına inanan o kötü icracılar çıkar karşımıza.</p>

  <p class="block_11">Sorunlarımı nasıl çözdüğümden değil, onların nasıl karşıma çıktıklarından sözediyorum. Onları bilinçli olarak ortaya çıkardığımı söyleseydim, yalan söylemiş olurdum. Makinenin tuşlarına basan parmakların ritmi aracılığıyla da düşünen bireşimsel bir düşünce vardır.</p>

  <p class="block_11">Parmaklarla nasıl anlatılabileceğine ya da düşünülebileceğine bir örnek vermek istiyorum. Mutfaktaki kucaklaşma olayının bütünüyle. Neşideler Neşidesi’nden başlayarak ermiş Bernardo ve Jean de Fecamp’a, ya da Bingen’li ermiş Hildegard’a dek dinsel metinlerden alıntılarla kurulduğu açıktır. En azından, Ortaçağ mistiği konusunda deneyimsiz, ama biraz kulağı olan herkes bunun farkındadır. Ama şimdi birisi bana bu alıntıların kimin olduklarım ve birinin nerede başlayıp ötekinin nerede bittiğini sorsa artık bunu söyleyecek durumda değilim.</p>

  <p class="block_11">Gerçekten, elimde tüm metinlerle birlikte onlarca not vardı; bazan da birçok, daha sonra kullandıklarımdan çok fazla kitap sayfası, fotokopi. Ama olayı bir çırpıda yazdım (ancak daha sonra sınırlandırdım onu, pürüzler daha az görünsün diye üstünden bağdaştırıcı bir vernik geçirir gibi). Böyle yazıyordum; bütün metinler yanımda, rastgele atılmış duruyordu; kâh birine kâh ötekine gözatıyor, bir bölüm kopya ediyor, sonra onu hemen bir başkasıyla birleştiriyordum. Bu bölümü ilk müsveddede tüm ötekilerden daha çabuk yazdım. Parmaklarımla kucaklaşmanın ritmini izlemeye çalıştığımı, bu nedenle de doğru alıntıyı seçmek için kendi kendimi durduramadığımı sonra anladım. O noktada metnin içine konan alıntıyı doğru kılan, onu yazmakta olduğum ritmdi; parmakların ritmini durduracak olan alıntıları bir yana bırakıyordum.</p>

  <p class="block_11">Olayın müsveddesinin (oldukça uzun kucaklaşmalara karşın) olayın kendisi kadar sürdüğünü söyleyemem, ama kucaklaşmanın temposuyla yazı temposu arasındaki farkı olabildiğince kısaltmaya çalıştım. Yazı derken, bunu Barth’ın kullandığı anlamda söylemiyorum, daktilo anlamında da söylemiyorum, maddesel, fizik anlamda bir eylem olarak yazıdan söz ediyorum. Ritm derken de, duyguların değil, bedenin ritminden söz ediyorum. Artık süzülmüş olan duygu, en başta verdiğim gizemsel coşkularla erotik coşkuları özümleme kararında, kullanılacak metinleri okuyup seçtiğim anda söz konusuydu. Daha sonra hiç duygu yoktu; sevişen Adso’ydu, ben değil, bana yalnızca, onun duygusunu bir göz ve parmak zanaatına dönüştürmek kalıyordu; trampet çalarak bir aşk öyküsü anlatmaya karar vermişim gibi.</p>

  <p class="block_3"> </p>

  <p class="block_13">OKUYUCUYU OLUŞTURMAK</p>

  <p class="block_11">Ritm, soluk, kefaret... Kimin için, benim için mi? Hayır, kesinlikle okuyucu için. İnsan bir okuyucuyu düşünerek yazar. Tıpkı bir ressamın resme bakacak kişiyi düşünerek resim yapması gibi. Bir fırça vurduktan sonra, iki üç adım uzaklaşır, sonucu inceler; yani resme, uygun ışıkta, duvara asıldığında seyircinin ona bakacağı gibi bakar. Yapıt bittiğinde metinle okuyucuları arasında bir diyalog kurulur (yazar dışarıdadır). Yapıt yaratılırken iki diyalog vardır. O metinle, daha önce yazılmış bütün öteki metinler arasındaki diyalog (kitaplar yalnızca başka kitaplar üstüne ve onların çevresinde yazılır) ve yazarla örnek okuyucu arasındaki diyalog. Bunun kuramını, Lector in fabula yahut daha da önce, Opera aperta gibi başka yapıtlarda ortaya koymuştum.</p>

  <p class="block_11">Bir yazar belli bir görgül (ampirik) okuyucu kitlesini düşünerek yazabilir; tüccarlar ve karıları için yazan, çağdaş romanın kurucuları Richardson, Fielding ya da Defoe’nun yaptıkları gibi. Ama ideal bir uykusuzluktan etkilenen ideal bir okuyucuyu düşünen Joyce da kitleler için yazıyordu. Her iki durumda da, insan ister cebinde parası, kapıdan çıkan bir kitleye seslendiğine inansın, ister gelecekteki bir okuyucu için yazdığını öne sürsün, yazmak metin aracılığıyla, uygun okuyucu örneğini oluşturmaktadır.</p>

  <p class="block_11">İlk yüz sayfanın kefaret engelini aşmayı başarabilen bir okuyucuyu düşünmek ne demektir? Bu tam olarak, bu sayfaların ardından gelecek olanlara uygun bir okuyucu oluşturmak amacıyla yüz sayfa yazmak demektir.</p>

  <p class="block_11">Yalnızca gelecek kuşaklar için yazan bir yazar var mıdır? Hayır, böyle olduğunu öne sürse bile; çünkü Nostradamus olmadığından, gelecek kuşakları ancak çağdaşlarından bildiği örneğe dayanarak biçimlendirebilir. Az sayıda okuyucu için yazan bir yazar var mıdır? Bununla, yazarın biçimlendirdiği örnek okuyucunun, önsezilerinde, çok sayıda okuyucuyla özdeşleştirilme olasılığının az olduğu anlatılmak isteniyorsa, evet. Ama bu durumda bile yazar -gizliden gizliye de olsa- kitabının, öylesine zanaatkârca bir titizlikle istenen ve ardına düşülen, metninin yüreklendirdiği bu okuyucunun birçok temsilcilerini yaratacağını umarak yazar.</p>

  <p class="block_11">Aradaki fark -varsa- yeni bir okuyucu üretmek isteyen metinle, sokakta rastlananlar gibi okuyucuların isteklerine karşı gitmeye çalışan metin arasındadır. Bu ikinci durumda, seri halinde ürünler için iyi bir formüle göre yazılıp kurulmuş bir kitap vardır elimizde; yazar bir çeşit pazar araştırması yapar ve kendini buna uydurur. Onun formüllere göre çalıştığı uzaktan anlaşılır; yazdığı çeşitli romanlar çözümlendiğinde, bunların hepsinde, adları, yerleri ve yüzleri değiştirerek hep aynı öyküyü anlattığı görülür. Okuyucu kitlesinin önceden istediği şeyi.</p>

  <p class="block_11">Ama yazar yeni olanı planladığı, değişik bir okuyucu tasarladığı zaman, dile getirilmiş isteklerin listesini yapan bir pazar araştırmacısı değil, kuşkusuz Zeitgeist kurgularını sezinleyen bir filozof olmak ister.</p>

  <p class="block_11">Okuyucu kitlesine, kendisi bilmese de, istemesi gerekeni açıklamak ister.</p>

  <p class="block_11">Eğer Manzoni okuyucu kitlesinin istediğine önem vermek zorunda kalsaydı, bunun formülü vardı elinde: Yunan tragedyasındaki gibi soylu kişiler, krallar ve prensesler (Adelchi’de böyle yapmıyor mu?), büyük ve yüce tutkular, savaş girişimleri ve İtalya’nın bir kaleler ülkesi olduğu bir çağda İtalik zafer törenleriyle Ortaçağ ortamının tarihsel romanı. Ondan önce, onun zamanında ve ondan sonra, az ya da çok bahtsız birçok romancılar, Azeglio’lu zanaatçıdan, ateşli ve bulanık Guerrazzi’ye, o okunamaz Cantu’ya kadar böyle yapmıyorlar mıydı?</p>

  <p class="block_11">Oysa Manzoni ne yapıyor? Köleliğin ve aşağılık kişilerin çağı olan 17. yüzyılı seçiyor; yaşamını kılıçla çarpışarak geçiren biricik kişi, bir haindir; savaşlardan söz etmiyor Manzoni, öyküyü belgelerle ağırlaştırma yürekliliğini gösteriyor ve bağırıyor... Böylece hoşa gidiyor, herkesin hoşuna gidiyor, okumuşlarla okumamışların, büyüklerle küçüklerin, yalancı sofuların ve papaz düşmanlarının.</p>

  <p class="block_11">Çünkü o, çağının okuyucularına bunu vermek gerektiğini sezmişti; bunu bilmeseler, istemeseler, bunun yenebilir olduğuna inanmasalar da. <i class="calibre2">Elde eğe, bıçkı ve çekiç, çamaşırları durulayarak</i><sup class="text_4"><sup class="noteref" id="back_note_367"><a class="calibre4" href="../Text/index_split_430.html#note_367" title="367">367</a></sup></sup>, ürettiği şeyi tat verici kılmak için nasıl da çalışıyordu. Görgül okuyucuları düşlediği örnek okuyucu olmaya zorlamak için.</p>

  <p class="block_11">Manzoni, okuyucu kitlesinin hoşuna gitmek için değil, romanının hoşuna gitmemesi olanaksız bir okuyucu kitlesi yaratmak için yazıyordu. Hoşa gitmezse ne gam; yirmibeş okuyucusundan nasıl ikiyüzlülük ve kaygısızlıkla söz ettiğini görüyorsunuz. Oysa yirmibeş milyondu istediği.</p>

  <p class="block_11">Ben nasıl bir örnek okuyucu istiyordum? Kuşkusuz benim oyunuma gelen bir suçortağı. Tam anlamıyla Ortaçağ’a özgü olmak ve kendi çağımmış gibi Ortaçağ’da yaşamak istiyordum (ve bunun tersini). Ama aynı zamanda, bütün gücümle, benim, daha doğrusu metnin kurbanı olacak ve metnin kendisine sunduğundan başka bir şey istemediğini düşünecek bir okuyucunun oluşmasını da istiyordum. Bir metin, uygun okuyucu için bir dönüşüm yaşantısı olmak ister. Cinsellik ve sonunda suçlunun ortaya çıkarıldığı bir suç örgüsü ve birçok eylem istediğinizi sanırsınız, ama aynı zamanda ölümün ve manastır işçilerinin elleriyle yapılmış saygın bir döküntüyü kabul etmekten utanırsınız. Sözün kısası, sana Latince, az kadın, bol bol tanrıbilim, Grand Guignol’deki gibi litrelerce kan sunacağım, öyle ki, “ama yanlış bu, ben yokum bu işte!” diyeceksin.</p>

  <p class="block_11">İşte bu noktada benim olacaksın ve dünyanın düzenini boşa çıkaran Tanrı’nın sonsuz her şeye gücü yeterliğinin ürpertisini duyacaksın. Sonra da, eğer akıllıysan, seni nasıl tuzağa düşürdüğümün farkına varacaksın, çünkü eninde sonunda bunu her adımda söylüyordum sana; seni cehennemlik olmaya sürüklemekte olduğum konusunda iyice uyarıyordum seni; ama şeytanla yapılan anlaşmaların güzel yanı, insanın onları kiminle iş yaptığını bile bile imzalamasıdır. Yoksa cehennemle ödüllendirilmenin nedeni nedir?</p>

  <p class="block_11">Bizi ürperten biricik şeyin, yani metafizik ürpertinin hoş bir şey gibi alınmasını istediğim için de (kurgu örnekleri arasında) en metafizik ve felsefi olanı, polisiye romanı seçmekten başka bir şey kalmıyordu bana.</p>

  <p class="block_3"> </p>

  <p class="block_13">POLİSİYE METAFİZİK</p>

  <p class="block_11">Kitabın bir polis romanı gibi başlaması rastlantı değildir (sonuna dek de saf okuyucuyu kandırmayı sürdürüyor; öyle ki saf okuyucu, insanın oldukça az şey keşfettiğinin ve detektifin bozguna uğradığının farkına bile varmayabilir). Kanımca, polisiye romanın insanların hoşuna gitmesinin nedeni, içinde cinayete kurban gidenlerin olması değil, düzenin (düşünsel, toplumsal, yasal ve ahlaksal düzenin) sonunda suçun yarattığı kargaşaya baskın çıkması da değil. Gerçekte polisiye roman, katıksız durumda bir varsayım öyküsünü yansılar. Ama aynı zamanda, tıbbi bir tanı, bilimsel bir araştırma, metafizik bir soruşturma da bir varsayım durumudur. Temelde, felsefenin soru bazı (ruhsal çözümlemede olduğu gibi) polisiye romanınkiyle aynıdır; suç kimin? Bunu bilmek (bunu bildiğini sanmak) için bütün olguların bir mantığı, onlara suçluluğu dayatan bir mantığı olduğunu varsaymak gerekir. Her varsayım ve kestirim öyküsü, her zaman yanıbaşında durduğumuz bir şey anlatır bize (sözde Heidegger’ce alıntı). Bu noktada benim temel öykümün (katil kim?), tümü de böyle bir varsayımın yapısı çerçevesinde yer alan birçok başka varsayımlara kök salmasının nedeni açık.</p>

  <p class="block_11">Varsayımsallığın soyut bir örneği labirenttir. Ama labirentin tipleri vardır.</p>

  <p class="block_11">Bunlardan biri, Yunan labirentidir; Theseus labirenti. Bu labirent, içinde hiç kimsenin kaybolmasına izin vermez; içine girilir, merkeze ulaşılır, sonra merkezden çıkışa vardır.</p>

  <p class="block_11">Bu yüzden merkezde Minotaurus vardır; yoksa öykünün hiç tadı kalmaz, basit bir gezinti olurdu. Burada korku, kesinlikle, nereye varacağınızı ve Minotaurus’un ne yapacağını bilmemenizden doğmaz. Ama klasik labirenti geliştirirseniz, elinizde bir ip bulursunuz; Ariadne’nin ipini. Klasik labirent, Ariadne’nin ipinden başka bir şey değildir.</p>

  <p class="block_11">Sonra, dolambaçlı (maniyeristik) labirent vardır; bunu geliştirirseniz elinizde bir tür ağaç bulursunuz; birçok çıkmaz sokakları, kökleri olan bir yapı. Çıkış tektir; ama yanılabilirsiniz. Kaybolmamak için bir Ariadne ipine gereksiniminiz vardır. Bu labirent, bir <i class="calibre2">trail-and-error process</i>’tir.<sup class="calibre3"><sup class="noteref" id="back_note_368"><a class="calibre4" href="../Text/index_split_431.html#note_368" title="368">368</a></sup></sup></p>

  <p class="block_11">Son olarak, ağ, ya da Deleuze ve tiuattari’nin köksap dedikleri labirent vardır.</p>

  <p class="block_11">Köksap öyle bir biçimde yapılmıştır ki, her yol, tüm öteki yollara bağlanabilir. Merkezi yoktur, çevresi yoktur, çıkışı yoktur, çünkü potansiyel olarak sonsuzdur. Varsayım alanı, bir köksap alanıdır. Benim kitaplığımın labirenti bir dolambaçlı labirenttir, ama William’ın içinde yaşadığının farkına vardığı dünya, köksapa göre kurulmuştur: daha doğrusu kurulabilir, ama hiçbir zaman kesinlikle kurulmamıştır.</p>

  <p class="block_11">Onyedi yaşında bir genç bana, tanrıbilimsel tartışmalardan hiçbir şey anlamadığını, ama bu tartışmaların, uzamsal labirentin uzantıları gibi işlev gördüklerini söyledi (bir Hitchcock filmindeki thrilling müzik gibi). Sanırım bu tür bir şey oldu: saf okuyucu da bir labirentler öyküsüyle karşı karşıya bulunduğunu sezdi, bir uzamsal labirentler öyküsüyle değil.</p>

  <p class="block_11">Diyebiliriz ki, tuhaf bir biçimde, kitabın en safça okunuşları, en “yapısalcı” okunuşlar olmuştur. Saf okuyucu, içeriklerin aracılığı olmaksızın, bir öykünün varolamayacağı gerçeğiyle doğrudan temasa geçmiştir.</p>

  <p class="block_3"> </p>

  <p class="block_13">EĞLENCE</p>

  <p class="block_11">Okuyucunun eğlenmesini istiyordum. En azından benim eğlendiğim kadar. Romanla ilgili olduğuna inandığımız en derin düşünceye dayalı fikirlerle çelişir görünen çok önemli bir noktadır bu.</p>

  <p class="block_11">Eğlenmek, sapmak, sorunlardan kopmak anlamına gelmez. Robinson Crusoe örnek okuyucuyu, ona, kendisine oldukça benzeyen akıllı bir homo economicus’un hesaplarını ve günlük işlerini anlatarak eğlendirmek ister. Ama Robinson’un <i class="calibre2">semblable</i>’ı,<sup class="calibre3"><sup class="noteref" id="back_note_369"><a class="calibre4" href="../Text/index_split_432.html#note_369" title="369">369</a></sup></sup> Robinson’da kendisini okuyarak eğlendikten sonra, bir biçimde, daha fazla bir şey, kendisinin bir başkası olduğunu öğrenmiş olsa gerektir. Eğlenerek, bir biçimde öğrenmiştir. Okuyucu ister dünyaya ister dile ilişkin bir şey öğrensin, bu ayrım çeşitli anlatım sanatlarını belirtir, ama öz değişmez. Finnigans Wake’in ideal okuyucusu, sonunda Carolina Invernizio’nun okuyucusu kadar eğlense gerektir. Aynı derecede. Ama değişik bir biçimde.</p>

  <p class="block_11">Eğlence kavramı tarihseldir. Romanın her dönemi için eğlenme ve eğlendirme biçimleri vardır.</p>

  <p class="block_11">Kuşkusuz, çağdaş roman konunun eğlenceliliğini, başka eğlence türlerine öncelik vermek için bastırmaya çalışmıştır. Aristo sanat kuramının büyük hayranı olan ben, her şeye karşın bir romanın - üstelik her şeyden önce konu aracılığıylaeğlendirmesi gerektiğini düşünmüşümdür.</p>

  <p class="block_11">Kuşkusuz, bir roman eğlendiriyorsa, kitlenin onayını sağlar. Belli bir dönemde, okuyucunun onaması olumsuz bir gösterge sayıldı. Bir roman onaylanıyorsa, bunun nedeni yeni bir şey söylememesi ve okuyucu kitlesine zaten beklediğini vermesidir.</p>

  <p class="block_11">Ama ben, “bir romanın okuyucuya beklediğini veriyorsa onaylanacağını” söylemekle, “bir roman onaylanıyorsa, bunun nedeninin okuyucuya beklediğini vermesi olduğunu” söylemenin aynı şey olmadığına inanıyorum.</p>

  <p class="block_11">İkinci sav her zaman doğru değildir: Tamburo di latta’ya ya da Yüz Yıllık Yalnızlık’a varmak için Defoe’yu ya da Balzac’ı düşünmek yeter.</p>

  <p class="block_11">“Onama-değersizlik” denkleminin, gürültü koparan ve okuyucu çoğunluğunca reddedilen deneysel yapıtların açıkça övüldüğü bir sırada -başarılı kitabın avutucu kitapla, avutucu romanın olay örgüsü olan romanla özdeşleştirildiği bir zamanda- biz 63 grubunca, hatta 63’ten de önce takınılan bazi polemik tavırlarla yüreklendirildiği söylenecektir. Bunlar söylendiğinde, bunları söylemenin bir anlamı vardı; sakınımlı edebiyatçıları en çok şaşırtan ve kronik yazarlarınca artık hiç unutulmayan şeyler bunlardı - üstelik haklı olarak, çünkü bu sözler, tam da bu sonucu elde etmek için ve temelde avutucu bir kuruluşu olan, 19. yüzyılın sorunsalı bakımından ilginç yeniliklerden yoksun geleneksel romanlar düşünülerek dile getirilmişti. Daha sonra safların oluşturulması ve sık sık, kimi zaman bir çete savaşı için, hiçbir ayrım gözetilmeksizin bir birlik oluşturulması kaçınılmazdır. Düşmanların Lampedusa, Bassani ve Cassola olduklarını anımsıyorum; oysa bugün, kendi adıma ben üçü arasında ince ayrımlar gözetirdim. Lampedusa çağının ötesinde bir roman yazmıştı ve sanki İtalyan yazınına yeni bir yol öneriyormuş gibi yüceitilmesine karşı çıkmıştı; oysa o, tersine, görkemli bir biçimde başka bir öneriyordu. Cassola’ya ilişkin görüşümü değiştirmedim. Bassani hakkında ise bugün çok, ama çok sakınımlı davranırdım; hatta 63’te olsaydı, onu yol arkadaşı sayardım. Ama benim sözünü etmek istediğim sorun başka.</p>

  <p class="block_11">Grubun, deneysel romanı tartışmak için yeniden Palermo’da toplandığı 1965 yılında olanları artık hiç kimse anımsamıyor (tutanakların, Feltrinelli tarafından yayınlanan, kapağında 1965 yazılı, basımın tamamlandığı tarih 1966 olan, romanzo sperimentale (Deneysel Roman) başlığıyla hâlâ katalogda yer aldığını söylemeliyim).</p>

  <p class="block_11">O tartışma sırasında çok ilginç şeylerle karşılaşıldı. Her şeyden önce, daha o zaman Nouveau Roman (Yeni Roman)’ın tüm deneyciliklerinin kuramcısı –o sırada yeni ortaya çıkan Robbe Grillet ile, Grass’la ve Pynchon’la (bugün Pynchon’un modern- sonrası akımı başlatanlar arasında sayıldığı, ama o zaman bu sözcüğün en azından İtalya’da daha var olmadığı, Amerika’da ise John Barth’ın yeni yeni yazmaya başladığı unutulmasın) kendisini hesaplaşma noktasında bulan ve yeni keşfedilmiş, Verne hayranı Roussel’den sözeden, Borges’ten ise, yeniden değerlendirilmesi henüz başlamadığı için sözetmeyen - Renato Barilli’nin ilk raporu. Barilli ne diyordu?</p>

  <p class="block_11">O zamana değin romanda olay örgüsünün sonunun ve eylemin görünüş ve materyalistik coşku içine kapatılmasının ayrıcalık kazanmış olduğunu. Ama eylemin yeniden değerlendirilmesiyle romanda yeni bir aşamanın başlamakta olduğunu; bu bir autre (başka) eylem de olsa.</p>

  <p class="block_11">Geçen akşam, Baruchello ve Grifi’nin garip bir sinematografik kolajını, öykü patlamalarından, hatta ticari sinemanın standart durum ve konularından oluşan bir öykü olan Verified incerta’yı seyrederken edindiğimiz izlenimi çözümlüyordum.</p>

  <p class="block_11">Seyircilerin en çok hoşuna giden yerlerin, birkaç yıl öncesine değin tedirginlik belirtileri göstererek tepki verecekleri, başka bir söyleyişle, geleneksel eylemin mantıksal ve zamansal sonuçlarının kaçıcı olduğu ve beklentilerinin yaman bir düşkırıklığıyla sonuçlandığı yerler olduğunu belirtiyordum. Avangard geleneksele dönüşüyor, birkaç yıl önce uyumsuz olan şey, kulaklara (ya da gözlere) hoş geliyordu. Bundan ister istemez bir sonuç çıkarıyor insan.</p>

  <p class="block_11">Mesajın kabul edilmezliği -kabul edilmezlik daha şimdiden hoşa gider olarak yasalaştırıldığından - artık bir roman için (ya da hangi sanat olursa olsun) başlıca ölçüt değildi. Kabul edilebilirin ve hoşa giderin yeni biçimlerine uzlaşıcı bir dönüş taslağı çiziliyordu. Marinetti’nin fütürist akşamları sırasında halkın ıslıklaması kaçınılmaz olmuşsa, diye anımsatıyordum, “bugün de, bir deneyi normal sayıldığı için başarısız olarak yargılayan kimsenin polemiği verimsiz ve aptalcadır: bu, değer kuramı açısından tarihsel avangardın taslağını yeniden kurmak olup, bu noktada avangardın son eleştirmeni, gecikmiş bir Marinetti’den başka bir şey değildir. Mesajın alıcı tarafından kabul edilebilirliğinin, yalnızca belirli bir tarihsel anda bir değer güvencesi olduğunu belirtelim... Tartışmalarımıza sürekli egemen olan, dışsal şaşırtıcılığın bir yapıtın değerinin doğrulayıcısı olması gerektiğini öngören bu amere pensee (art düşünce)’yi belki de yadsımamız gerekir diye düşünüyorum. Düzen ve kargaşa, tüketim yapıtı ile kışkırtıcı yapıt arasındaki bu ikiye bölünmüşlük, geçerliğini yitirmediğinden, belki de başka bir bakış açısından yeniden değerlendirilecektir: yani, görünürde kolayca tüketilebilir yapıtlarda kopma ve uyuşmazlık öğeleri bulunabileceğine, tersine kışkırtıcı gibi görünen, hatta insanları yerinden zıplatan bazı yapıtların hiçbir uyuşmazlık ortaya koymayabileceklerinin fark edilebileceğine inanıyorum... Geçenlerde, bir yapıt çok hoşuna gittiği için kuşkuya kapıldığından, yapıta kuşkuyla bakan birine rastladım...” Ve böylece sürüp gider.</p>

  <p class="block_11">1965. Bu yıllar pop sanatın başladığı, böylece deneysel, non-figüratif sanatla yığın sanatı, anlatısal ve figüratif sanat arasındaki geleneksel ayrımların ortadan kalktığı yıllardı. Pousseur’ün, Beatles’lardan sözederken -kendisinin de onlar için çalıştığının farkına varmaksızın- bana, “onlar bizim için çalışıyorlar” dediği (ve Cathy Berberian’ın gelip bize, Beatles’in, Purcell’e geri götürülerek, Monteverdi ve Satie’nin yanında uyum içinde çalınabileceklerini göstereceği) yıllar.</p>

  <p class="block_11">Modern-sonrası, ironi, hoşa giden 1965’ten bugüne iki düşünce kesinlikle açıklık kazanmıştır. Olay örgüsünün başka örgülerin alıntılanma biçimi altında da bulunabileceği ve alıntının, alıntılanan örgüden daha az avutucu olabileceği. (Anımsadığım kadarıyla, Çompiani’nin 1972 yıllığı, Olay Örgüsüne Dönüş’e ayrılmıştı; ironi yoluyla da olsa, Ponson du Terrail ve Eugene Sue’ye beğenerek, Dumas’ın bazı görkemli sayfalarına ise az ironiyle, beğenerek yaklaşıyordu.) Avutucu olmayan, oldukça sorunsallı, ama gene de hoşa giden bir roman olabilir mi?</p>

  <p class="block_11">Bu pürüz ve yalnız olay örgüsünün değil, hoşagiderliğin de yeniden keşfedilişi, modernizm-sonrası Amerikan kuramcıları tarafından gerçekleştirilmiş olsa gerektir.</p>

  <p class="block_11">Ne yazık ki, “modernizm-sonrası”, <i class="calibre2">â tout faire</i> (her işe yarayan) bir terimdir. Bugün bu terimin, kullananın hoşuna giden her şeye uygulandığı izlenimindeyim. Öte yandan, bu terimi geriye doğru kaydırma eğilimi varmış gibi görünüyor: önce, son yirmi yılın bazı yazar ve sanatçılarına uygulanmış gibi görünüyordu, gide gide yüzyıl başına vardı, sonra daha da geriye gitti, yürüyüş sürüyor, yakında modern-sonrası sınıfı Homeros’a gelip dayanacak.</p>

  <p class="block_11">Bununla birlikte, modern-sonrasının zaman-dizinsel olarak sınırlandırılabilen bir eğilim değil, tinsel bir sınıf, daha doğrusu bir Kunstwollen, bir çalışma biçimi olduğuna inanıyorum. Diyebiliriz ki, her çağın kendi modern-sonrası vardır, her çağın kendi üslupçuluğu olacağı gibi (öyle ki, modern-sonrasının, bir tarih-ötesi kategori olarak üslupçuluğun çağdaş adı olup olmadığını soruyorum kendi kendime).</p>

  <p class="block_11">Kanımca, her çağda, Nietzsche’nin, <i class="calibre2">Zamana Aykırı Düşünceler</i>’de<sup class="calibre3"><sup class="noteref" id="back_note_370"><a class="calibre4" href="../Text/index_split_433.html#note_370" title="370">370</a></sup></sup>, <i class="calibre2">tarih araştırmalarının zararı</i><sup class="text_4"><sup class="noteref" id="back_note_371"><a class="calibre4" href="../Text/index_split_434.html#note_371" title="371">371</a></sup></sup> konusunda betimlediği bunalım anlarına geliniyor. Geçmiş bizi koşullandırır, sırtımıza abanır, bizden haraç alır. Tarihsel avangard (burada avangardı, tarihötesi avangard olarak da kastediyorum) geçmişle hesaplaşmaya çalışıyor.</p>

  <p class="block_11">Fütüristlerin temel ilkesi, “ayışığını indirin”, her avangardın tipik izleğidir; ayışığının yerine uygun bir şey, koymak yeter. Avangard geçmişi yıkar, biçimini bozar; Demoiselles d’Avignon, avangardın tipik bir davranımıdır; sonra avangard daha da ileri gider; figürü yıkar, ortadan kaldırır, soyuta, biçimi olmayana, beyaz telaya, yırtık telaya, yanık telaya dek; mimaride <i class="calibre2">curtain wall</i>’un<sup class="calibre3"><sup class="noteref" id="back_note_372"><a class="calibre4" href="../Text/index_split_435.html#note_372" title="372">372</a></sup></sup> asgari koşulu, stele gibi yapı, katıksız paralelyüz edebiyatta konuşma akışının ortadan kaldırılması, Bourrough’vari kolaja, suskunluğa ya da ak sayfaya dek; müzikte atonaliteden gürültüye, mutlak bir sessizliğe geçiş (bu anlamda kökenlerin Cage’ı moderndir).</p>

  <p class="block_11">Ama bir an gelir, avangard (modern) daha ileri gidemez; çünkü olanaksız metinlerden söz eden bir üst-dil (kavramsal sanat) üretmiştir artık. Modern-sonrasının moderne yanıtı -geçmişin ortadan kaldırılışı suskuya götürdüğünden yıkılamayacağı için- geçmişe dönülmesi gerektiğinin bilincine varmakta yatar: geçmişe ironiyle, masum olmayan bir biçimde yeniden dönüş. Modern-sonrasının tutumunu, çok kültürlü ve kendisine, “seni umutsuzca seviyorum” diyemeyeceği bir kadına âşık olan birinin durumuna benzetiyorum; çünkü bu cümlenin daha önce Liala tarafından yazılmış olduğunu onun bildiğini (bunu kendisinin bildiğini denildiğini) bilmektedir. Şöyle diyebilir: “Liala’nın dediği gibi, seni umutsuzca seviyorum.” Bu noktada, yapmacık masumluktan kaçınmış, artık masumca konuşulmayacağını açıkça söylemiş olacak, ama gene de kadına söylemek istediğini söyleyecektir: onu sevdiğini, ama onu yitik bir masumluk çağında sevdiğini. Eğer kadın da oyuna katılırsa, gene de bir aşk ilanını kabul etmiş olacaktır. Hiçbiri kendisini masum hissetmeyecek, ikisi de geçmişin –ortadan kaldırılamayan söylenmiş olanın- meydan okuyuşunu kabul edecek, ikisi de bilinçli olarak ve zevk duyarak ironi oyununu oynayacaklardır. Ama ikisi de, bir kez daha aşktan sözetmeyi başarmış olacaklardır.</p>

  <p class="block_11">İroni, bir üst-dil oyunu, dört köşeli bir açığa vurmadır. Bu nedenle, nasıl modernde oyunu anlamayan ister istemez onu reddederse, modern-sonrasında da oyun anlamamak ve olayları ciddiye almak olasıdır. Sonra, ironinin riski de var. İronik olanı ciddiye alan biri her zaman vardır. Picasso’nun, Juan Gris’in ve Braque’in kolajlarının modern oldukları kanısındayım: bu yüzden normal insanlar bunları kabul etmiyorlardı.</p>

  <p class="block_11">Oysa, Max Ernst’in 19. yüzyılda gravür parçalarıyla yaptığı kolajlar modern-sonrasıydı: bunlar, gravür üstüne, hatta belki de doğrudan doğruya kolaj üstüne bir söylevi yansıttıklarının farkına varılmaksızın, fantastik bir öykü, bir düş öyküsü gibi de anlaşılabilir. Eğer modern-sonrası buysa, Sterne’in ya da Rabelais’nin niçin modern-sonrası oldukları, Borges’in niçin kesinlikle modern-sonrası olduğu açıktır; çünkü aynı sanatçıda modern anla modern-sonrası an bir arada bulunabilirler ya da kısa bir aralıkla birbirlerini izleyebilirler yahut dönüşümlü olarak birbirlerinin yerini alabilirler. Joyce’ta ne olduğuna bakalım. <i class="calibre2">Portrait</i>,<sup class="calibre3"><sup class="noteref" id="back_note_373"><a class="calibre4" href="../Text/index_split_436.html#note_373" title="373">373</a></sup></sup> modern bir eğilimi yansıtan bir öyküdür.</p>

  <p class="block_11">Dubliners (Dublin’liler) de, daha önce yazılmış olmasına karşın, Portrait’ten daha moderndir. Ulysses sınırda durur. Finnigans Wake artık modern-sonrasıdır, ya da en azından modern-sonrası üstüne tartışmayı başlatır; anlaşılabilmek için, çoktan söylenmiş olanın yadsınmasını değil, ironik açıdan yeniden üstünde düşünülmesini ister.</p>

  <p class="block_11">Modern-sonrası üstüne daha başından hemen hemen her şey söylenmiş bulunmaktadır (John Barth’ın 1967’de yazılmış ve geçenlerde Caliban’ın, Amerikan modern-sonrasıyla ilgili 7. sayısında yayınlanmış olan “Tükenişin Yazını” gibi denemelerce). Modernizm-sonrası kuramcılarının (Barth dahil), kimin modern-sonrası olduğunu, kimin henüz olmadığını saptayarak, yazar ve sanatçılara verdikleri notlara tümüyle katılmıyorum. Ama bu eğilimin kuramcılarının kendi öncüllerinden çıkardıkları teorem ilgilendiriyor beni: “Bence, ideal modern-sonrası yazar ne yirminci yüzyılda yaşayan babalarına, ne de ondokuzuncu yüzyılda yaşamış dedelerine öykünür, ne de onları reddeder. Modernizmi sindirmiştir, ama onu omuzlarında bir yük gibi taşımaz.</p>

  <p class="block_11">Bu yazar, kitle haberleşme araçlarının koşullandırdığı okumaz-yazmazlar bir yana, belki de James Michener’in ve Irving Wallace’in kültürlü kişilerine ulaşmayı ya da onları etkilemeyi umamaz, ama en azından bazan, Thomas, Mann’ın ilk Hıristiyanlar dediği Sanat’a yürekten bağlı kişilerin çevresinden daha geniş bir kitleye ulaşıp onları oyalamayı umabilir... İdeal modern-sonrası roman, realizm ve irrealizm, biçimcilik ve “özcülük”, katıksız edebiyat ve güdümlü edebiyat, elite (seçkinler) romanıyla kitle romanı arasındaki sert tartışmaları aşmak zorundadır... Benim yeğ tuttuğum benzetim, iyi cazla klasik müzik arasındaki benzetimdir: partisyonu yeniden dinleyip çözümleyince, ilk kez farkına varılmamış birçok şeyler keşfedilir, ama partisyon ilk kez dinlendiğinde, sizi yeniden dinleme isteği uyandıracağı noktaya getirmeyi bilmelidir; bu, uzmanlar için olduğunca uzman olmayanlar için de geçerlidir.” Barth, 1980’de, konuyu bu kez “Doluluk Yazını” başlığı altında yeniden ele alarak böyle diyordu. Doğal olarak, diyalog, Leslie Fiedler’in yaptığı gibi, büyük bir paradoks zevkiyle yeniden ele alınabilir. Caliban’ın sözü edilen sayısı, onun 1981’de yazılmış denemelerinden birini yayınlıyor; çok kısa bir süre önce de, yeni Linea d’ombra dergisi, onun öteki Amerikan yazarlarıyla tartışmasını yayınlıyor.</p>

  <p class="block_11">Fiedler kışkırtıyor, bu açık. Serüven romanı, Gotik, eleştirmenlerce değersiz bulunan, ama mitler yaratmayı ve birden çok kuşağın imgelemini doldurmayı bilen <i class="calibre2">Mohikanların Sonuncusu</i>’nu övüyor.</p>

  <p class="block_11">Mutfakta olsun, salonda olsun, çocuk odasında olsun aynı tutkuyla okunabilen Tom Amcanın Kulübesi gibi bir şeyin hâlâ ortaya çıkıp çıkamayacağını soruyor kendi kendine. <i class="calibre2">Shakespeare</i>’i, <i class="calibre2">Rüzgâr Gibi Geçti’</i>yle birlikte, eğlendirmeyi bilenlerin yanına koyuyor. Onun inanılmaz derecede kurnaz bir eleştirmen olduğunu hepimiz biliyoruz.</p>

  <p class="block_11">Yalnızca sanatla hoşa giden arasına dikilmiş olan engeli ortadan kaldırmak istiyor o.</p>

  <p class="block_11">Geniş bir kitleye ulaşmanın ve onun düşlerini doldurmanın belki de günümüzde avangard olmak anlamına geldiğini sezinliyor ve okuyucuların düşlerini doldurmanın ille de onları avutmak anlamına gelmediğini söylemekte bizi gene de özgür bırakıyor.</p>

  <p class="block_11">Bu, onların yakasını bırakmama anlamına da gelebilir.</p>

  <p class="block_3"> </p>

  <p class="block_13">TARİHSEL ROMAN</p>

  <p class="block_11">İki yıldır işe yaramaz soruları yanıtlamayı reddediyorum. Şu tür sorular: yapıtın açık bir yapıt mı, değil mi? Ne bileyim ben, bunlar benim işim değil, sizin işiniz. Ya da: kendini kahramanlarından hangileriyle özdeşleştiriyorsun? Tanrım, bir yazar kendini kiminle özdeşleştirir? Kuşkusuz zarflarla.</p>

  <p class="block_11">İşe yaramaz soruların en işe yaramazı, geçmişi anlatmanın bir çeşit şimdi’den kaçmak olduğunu öne sürenlerin sorusu oldu. Bu doğru mu, diye soruyorlar bana. Olabilir, diye yanıtlıyorum, Manzoni onyedinci yüzyılı anlatmışsa, bunun nedeni, ondokuzuncu yüzyılın kendisini ilgilendirmemesidir; Giusti’nin <i class="calibre2">Sant’Ambrogo</i>’su ise, Avusturyalılara kendi zamanından sözeder; Berchet’nin <i class="calibre2">Giuratnento di Pontida</i>’sı geçmiş zamanın, masallarından sözeder<i class="calibre2">. Love Story</i> kendi zamanına bağlı kalırken, Parma Manastırı ancak yirmibeş yıl önceki olayları anlatıyordu... Komünal demokrasiden banka ekonomisine, ulusal monarşilerden kentlere, yeni teknolojilerden yoksulların başkaldırılarına dek çağdaş Avrupa’nın bütün sorunları onları bugün hissettiğimiz biçimleriyle Ortaçağ’da oluşur.</p>

  <p class="block_11">Ortaçağ, bizim geçmişimizi anımsamak için hep dönmemiz gereken çocukluğumuzdur. Ama Ortaçağ’dan Excalibur üslubunda da sözedilebilir. Ancak o zaman sorun başka bir sorundur ve yan çizilemez. Tarihsel bir roman yazmak ne demektir? Kanımca, geçmişi anlatmanın üç yolu vardır. Biri romance; Brötanya söylencelerinden Tolkien’in öykülerine değin; işin içine novel değil, tam anlamıyla romance olan “Gotik roman” da girer.</p>

  <p class="block_11">Geçmişin, imgeleme özgürce boşalım sağlamak için senaryo, bahane, masalsı kurgu olarak ele alınması. Bu nedenle, romance’ya geçmişte gelişmesi şart değildir; şimdi ve burada geçmemesi ve şimdi’den ve buradan sözetmemesi yeterlidir. Birçok kurgubilimler katıksız romance’dir. Bir başka yer’in öyküsüdür romance.</p>

  <p class="block_11">Sonra, “omuzda pelerin-elde kılıç” romanı gelir, Dumas romanı gibi. Omuzda pelerin elde kılıç romanı, “gerçek” ve tanınabilir bir geçmişi seçer; onu tanınabilir kılmak için de ansiklopediye geçmiş kişilerle (Richelieu, Mazarin) doldurur; onlara ansiklopedide geçmeyen, ama ansiklopediye ters düşmeyen bazı eylemler yaptırır (Milady’yle karşılaşma, Bonacieux diye birisiyle temas kurma). Doğal olarak, gerçeklik izlenimini güçlendirmek için tarihsel kişiler (tarih yazımının onayıyla) tarihte yapmış oldukları şeyleri de yapacaklardır (Rochelle’i kuşatmak, Avusturya’lı Anna ile yakın ilişkiler kurmak, Fronda ile bilinen ilişkilerde bulunmak). Bu “gerçek” çerçeve içine hayal ürünü kişiler konur, ama bunlar başka çağların kişilerine de yorulabilecek duygular ortaya koyarlar. d’Artagnan, kraliçenin mücevherlerini Londra’ya geri getirirken yaptığını, 15. yüzyılda da, 17. yüzyılda da yapabilirdi. d’Artagnan’ın ruhsal durumuna sahip olmak için 17. yüzyılda yaşamak şart değildir.</p>

  <p class="block_11">Oysa tarihsel romanda, genel ansiklopedi terimleriyle tanınabilir kişilerin sahneye girmeleri şart değildir. Prommessi Sposi’yi (Nişanlılar) düşünün; en tanınmış kişisi, Manzoni’den önce az kimsenin bildiği kardinal Federigo’dur. (Çok daha tanınmış olan öteki Borremo, San Carlo’ydu). Ama Renzo’nun, Lucia’nın ya da Fra Cristoforo’nun yaptıkları her şey, ancak onyedinci yüzyıl Lombardia’sında yapılabilirdi. Kişilerin yaptıkları, tarihin, yani olup bitenlerin daha iyi anlaşılmasını sağlamaya yarar.</p>

  <p class="block_11">Yaşantılar ve kişiler kurmacadır, ama o çağ İtalya’sı hakkında tarih kitaplarının hiçbir zaman bu denli açıklıkla söylemedikleri şeyleri söylerler bize.</p>

  <p class="block_11">Ben kesinlikle bu anlamda bir tarihsel roman yazmak istiyordum; Ubertino ve Michele gerçekten varoldukları ve az çok gerçekten söylemiş oldukları şeyleri söyledikleri için değil, William gibi uydurulmuş kişilerin tüm söyledikleri ancak o çağda söylenmiş olacağı için.</p>

  <p class="block_11">Bu düşünceye ne denli bağlı kaldığımı bilmiyorum. Daha sonraki kuşak yazarlarının (Wittenstein gibi) alıntılarını, o çağa aitmiş gibi vererek maskelerken buna uymadığımı sanmıyorum. Bu durumlarda, benim Ortaçağ kişilerimin çağdaş olmadıklarını, olsa olsa Ortaçağ’a özgü biçimde düşünen çağdaş kişiler olduklarını çok iyi biliyordum. Bazan kurgusal kişilerimi, tümüyle Ortaçağ’a özgü düşüncelerin <i class="calibre2">disiecta membra</i>’sından<sup class="calibre3"><sup class="noteref" id="back_note_374"><a class="calibre4" href="../Text/index_split_437.html#note_374" title="374">374</a></sup></sup>, Ortaçağ’ın kendine özgü olarak algılamayacağı bazı kavramsal canavarlar üretme yeteneğiyle donatıp donatmadığımı soruyorum kendi kendime. Ama kanımca tarihsel bir roman, yalnızca geçmişte, daha sonra olanların nedenlerini belirtmekle kalmamalı, bu nedenlerin yavaş yavaş sonuçlarını göstermeye yöneldikleri süreci de betimlemelidir.</p>

  <p class="block_11">Kişilerimden biri, iki Ortaçağ düşüncesini karşılaştırarak onlardan daha çağdaş bir üçüncü düşünce çıkarıyorsa, bunu tam kültürün daha sonra yaptığı gibi yapmaktadır; eğer söylediğini hiç kimse yazmamışsa, birisinin karmaşık bir biçimde de olsa bunu (yazık, kimbilir ne korkulara, ne utançlara kapıldığı için dile getirmeksizin) düşünmeye başlayacağına kuşku yoktur.</p>

  <p class="block_11">Ne olursa olsun, beni çok eğlendiren bir şey var: ne zaman bir eleştirmen ya da bir okuyucu, kişilerimden birinin çok çağdaş şeyler öne sürdüğünü söylemiş ya da yazmışsa, bütün bu durumlarda, özellikle de bu durumlarda, 14. yüzyıl metinlerinden alıntılar kullanmıştım.</p>

  <p class="block_11">Okuyucunun tam anlamıyla ince bir biçimde Ortaçağ tavrı olarak tat aldığı, benim yasaya aykırı bir biçimde çağdaş bulduğum sayfalar da var. Gerçek şu ki, herkesin Ortaçağ hakkında, genellikle yoz olan kendi düşüncesi var. Yalnızca bizler, o zamanın rahipleri, biliriz gerçeği, ama bunu söylemek bazan yakılmaya götürür insanı. Hamlet’tir. Ama artık çok geç, Hamlet ölmüştür.”</p>

  <p class="block_11">Yıllar sonra, Chesterton’un bu tür bir düşünceyi bir yerde dile getirmiş olduğunu keşfettim. Geçenlerde Oulipo grubu, bütün olası polisiye durumların bir tablosunu yapmış ve okuyucunun katil olduğu bir kitabın henüz yazılmadığını ortaya koymuş. Kıssadan hisse: saplantısal düşünceler vardır, bunlar hiçbir zaman kişisel değildir, kitaplar kendi aralarında konuşurlar; tam anlamıyla yapılmış bir polis soruşturması suçlunun biz olduğumuzu kanıtlamalıdır.</p>

  <p class="block_11">Umberto Eco</p>

  <p class="block_9" id="calibre_pb_61"> </p>
</body>
</html>
