<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_18"><b class="calibre7">Beşinci Gün</b></p>

  <p class="block_19" id="id_Toc405308384"><span class="text_2">İKİNDİ<br class="calibre5" /></span> <i class="calibre2">Adalet dağıtılıyor ve herkesin haksız olduğuna dair tedirgin edici bir izlenim ediniliyor.</i></p>

  <p class="block_17"> </p>

  <p class="block_11">Bernardo Gui büyük ceviz masanın tam ortasında oturuyordu. Yanında bir Dominiken yazmanlık işlevini yerine getiriyordu; papalık heyetinden yüksek rütbeli iki kişi, yargıç olarak yanında, oturuyordu. Kilerci masanın önünde, iki okçu arasında ayakta duruyordu.</p>

  <p class="block_11">Başrahip William’a dönerek fısıldadı: “Yargılamanın yasal olup olmayacağını bilmiyorum. 1215’te Latera Danışma Kurulu, XXXVII. yasasında, bir kimsenin, ikamet yerinden yaya iki günlük yoldan daha uzakta oturan yargıçların önüne çıkarılamayacağını öngörmüştür. Gerçi, burada belki durum değişik; uzaktan gelen sanık değil, yargıç, ama...”</p>

  <p class="block_11">“Sorgucu tüm olağan yargılama usullerinden bağışıktır,” dedi William, “ortak hukuk ilkelerine uymak zorunda da değildir. Özel bir ayrıcalığı vardır: Hatta avukatları dinlemek zorunda da değildir.”</p>

  <p class="block_11">Kilerciye baktım. Remigio acınacak bir duruma indirgenmişti. Ürkmüş bir hayvan gibi bakıyordu çevresine; korkunç bir törenin devinimlerini ve el kol hareketlerini tanımıştı sanki. Birbirinden korkunç iki nedenden ötürü korktuğunu şimdi biliyorum: Birincisi, görünüşe bakılırsa, iğrenç bir suç üstünde yakalanmıştı; öteki de, Bernardo bir gün önce dedikoduları ve üstü kapalı sözleri bir araya getirerek soruşturmasına başlaığı zaman geçmişin aydınlanacağından korkuyordu; Salvatore’yi tutukladıklarını görünce yılgınlığı daha da artmıştı.</p>

  <p class="block_11">Umarsız Remigio kendi korkularının pençesinde kıvranırken, Bernardo kurbanlarının korkusunu yılgınlığa dönüştürmenin yollarını biliyordu. Konuşmuyordu, herkes sorguyu başlatmasını beklerken, o ellerini önündeki kâğıtların üstüne koymuş, dalgın dalgın onları düzenliyormuş gibi yapıyordu. Gerçekte bakışları sanığa dikilmişti; (“Korkma, senin iyiliğinden başka bir şey istemeyen kardeşçe bir topluluğun ellerindesin” dercesine) ikiyüzlü bir hoşgörü, (“Neyin senin iyiliğin için olduğunu bilmiyorsun, az sonra söyleyeceğim sana bunu” dercesine) buz gibi bir alay, (“Ne olursa olsun, ben senin tek yargıcınım, benim elimdesin” dercesine) acımasız bir ciddilik karışımı vardı bu bakışta. Bütün bunlar kilercinin bildiği şeylerdi; ama sessizlik ve yargıcın ağırdan alması onları -unutmak şöyle dursun - neredeyse daha çok tadına varmasına yol açtı; öyle ki kendini gittikçe daha çok aşağılanmış hissedecek, tedirginliği gevşemeye değil, umutsuzluğa dönüşecek, tümüyle yargıca ait olacak, onun elleri arasında mum gibi yumuşayacaktı.</p>

  <p class="block_11">Sonunda Bernardo sessizliği bozdu. Birkaç kalıplaşmış törensel söz söyledi; yargıçlara şimdi ikisi de aynı derecede iğrenç iki suçtan dolayı sanığı sorguya çekeceklerini; bunlardan birinin herkesçe açıkça bilindiğini, ama bunun ötekinden daha az kınanması gerektiğini, çünkü sanığın, sapkınlık suçundan arandığı sırada, adam öldürürken suçüstü yakalandığını söyledi.</p>

  <p class="block_11">Söylenmişti işte! Kilerci güçlükle kımıldatabildiği zincire vurulmuş elleriyle yüzünü örttü. Bernardo sorguya başladı.</p>

  <p class="block_11">“Adın ne?” diye sordu.</p>

  <p class="block_11">“Varagineli Remigio. Elli iki yıl önce doğdum ve daha çocuk yaşta Varagine’li Minoritlerin manastırına girdim.”</p>

  <p class="block_11">“Peki, nasıl oluyor da şimdi Ermiş Benedikten tarikatındasın?”</p>

  <p class="block_11">“Yıllar önce, Papa Sanda Romana buyruğunu çıkardığı zaman, Fraticelloların sapkınlığına bulaştırılmaktan korktuğum için... onların düşüncelerine hiçbir zaman katılmamış olsam bile... kışkırtmalarla dolu bir ortamdan kaçmanın günahkâr ruhum için iyi olacağını düşündüm ve bu manastırın rahipleri arasında kabul edilmeyi sağladım; sekiz yılı aşkın bir süredir burada kilerci olarak hizmet ediyorum.”</p>

  <p class="block_11">“Sapkınlığın baştan çıkarıcılığından kaçtın,” diye alay etti Bernardo, “daha doğrusu, sapkınlığın zararlı otunun kökünü kazımaya azmetmiş kimselerin soruşturmasından kaçtın ve iyi yürekli Cluny rahipleri seni ve senin gibileri aralarına almakla bir iyilikseverlik davranışında bulunduklarına inandılar. Ama cüppe değiştirmek, sapkınlık kötülüğünü ruhtan silmeye yetmez; bu nedenle, tövbe bilmez ruhunun derinliklerinde neler döndüğünü ve bu kutsal yere gelmeden önce ne yaptığını araştırmak için burada bulunuyoruz şimdi...”</p>

  <p class="block_11">“Ruhum suçsuzdur; hem sapkınlıktan söz ederken ne demek istediğinizi bilmiyorum,” dedi kilerci sakınımlı.</p>

  <p class="block_11">“Görüyor musun?” diye bağırdı Bernardo öteki yargıçlara dönerek. “Bunların hepsi böyledir! İçlerinden biri tutuklanınca, mahkeme karşısında sanki vicdanları temizmiş, içinde hiç pişmanlık yokmuş gibi davranırlar. Bunun suçlarının apaçık bir belirtisi olduğunu bilmezler; çünkü dürüst bir insan yargılanırken tedirgindir! Onu niçin tutuklattığımı biliyor mu, sorun. Biliyor musun, Remigio?”</p>

  <p class="block_11">“Efendimiz,” diye yanıtladı kilerci, “bunu sizin ağzınızdan duyarsam memnun olurum.”</p>

  <p class="block_11">Şaşırmıştım, çünkü bana öyle geldi ki, kilerci törensel soruları, aynı ölçüde törensel sözcüklerle yanıtlıyordu; sanki soruşturmanın kurallarını ve tuzaklarını iyi biliyormuş ve uzun zamandır böyle bir durumla karşılaşmak için eğitilmiş gibi.</p>

  <p class="block_11">“İşte!” diye bağırıyordu bu sırada Bernardo. “Tövbe etmeyen bir sapkının tipik yanıtı! Tilkiler gibi izlerini örterler; onları bulup çıkarmak çok güçtür; çünkü inançları, cezadan kaçmak için yalan söyleme hakkını verir onlara. Sorgucuyu yanıltmak için dolambaçlı yanıtlara başvururlar, böyle iğrenç insanlarla iletişim kurmaya katlanmak zorunda olan sorgucuyu... Demek, sözde Fraticello ya da Yoksul Yaşam Rahipleri ya da Beginolarla hiçbir ilgin yoktu, öyle mi, Remigio Birader?”</p>

  <p class="block_11">“Yoksulluk üstüne uzun bir tartışma yaptıkları sırada Minoritlerin yaşantılarına katıldım; ama hiçbir zaman Beginoların mezhebine girmedim!”</p>

  <p class="block_11">“Görüyor musunuz?” dedi Bernardo. “Begino olduğunu yadsıyor; çünkü Beginolar, Fraticello’ların sapkınlığına katılmakla birlikte, onları Fransisken tarikatının kurumuş bir dalı gibi görürler; kendilerini onlardan daha arı ve kusursuz sayarlar. Ama birçok davranışları birbirine benzer. Kilisede öteki insanlar gibi ellerini kavuşturup diz çökecek yerde, yüzün duvara dönük, büzülmüş, ya da başın kukuletayla örtülü yere kapanmış görüldüğünü yadsıyabilir misin, Remigio?”</p>

  <p class="block_11">“Ermiş Benedikt’in tarikatında da gerektiği zaman yere kapanılır, dindarca kendinden geçme anlarında...”</p>

  <p class="block_11">“Ben sana gerektiği zaman ne yaptığını sormuyorum, gerekmediği zaman ne yaptığını soruyorum! Demek, Beginoların tipik davranışı olan bu durumlardan birine girdiğini yadsımıyorsun! Ama Begino olmadığım söyledin... Peki, şimdi söyle bana: Neye inanıyorsun?”</p>

  <p class="block_11">“Efendimiz, iyi bir Hıristiyanın inandığı her şeye inanıyorum...</p>

  <p class="block_11">“Ermişçe bir yanıt: Peki iyi bir Hıristiyan neye inanır?”</p>

  <p class="block_11">“Kutsal kilisenin öğrettiklerine.”</p>

  <p class="block_11">“Hangi kutsal kilisenin? Kendilerini kusursuz olarak niteleyenlerin. Sözde Havariler’in, sapkın Fraticello’ların kutsal saydıkları kilisenin mi, yoksa onların Babil orospusuna benzettikleri ve bizim hepimizin derinden inandığımız kilisenin mi?”</p>

  <p class="block_11">“Efendimiz,” dedi kilerci bocalayarak, “gerçek kilisenin hangisi olduğuna inandığınızı siz söyleyin bana.”</p>

  <p class="block_11">“Ben gerçek kilisenin Roma kilisesi olduğuna inanıyorum; Papa ve onun piskoposları tarafından yönetilen, biricik, kutsal, papalığa ait Roma Kilisesi.”</p>

  <p class="block_11">“Ben de buna inanıyorum,” dedi kilerci.</p>

  <p class="block_11">“Takdire değer bir küstahlık!” diye bağırdı sorgucu. Takdire değer de <i class="calibre2">dicto</i><sup class="calibre3"><sup class="noteref" id="back_note_290"><a class="calibre4" href="../Text/index_split_353.html#note_290" title="290">290</a></sup></sup> zekâsı! Hepiniz işittiniz söylediklerini: benim bu kiliseye inandığıma inandığını söylüyor; böylece kendisinin neye inandığını söylemekten kaçınıyor! Ama biz bu çakal hilelerini iyi biliriz! Konuya dönelim. Kutsal ayinlerin Efendimiz tarafından başlatıldığına, gerçek tövbe için Tanrı’nın hizmetkârlarına günah çıkartmanın gerektiğine, Roma Kilisesi’nin, öte dünyada bağlanıp çözülecek şeyleri bu dünyada çözüp bağlama gücüne yani günahları bağışlama yetkisine sahip olduğuna inanıyor musun?”</p>

  <p class="block_11">“İnanmamalı mıyım?”</p>

  <p class="block_11">“Sana neye inanman gerektiğini sormuyorum, neye inandığını soruyorum!”</p>

  <p class="block_11">“Sizin ve öteki iyi bilginlerin inanmamı buyurdukları her şeye inanıyorum,” dedi yılgın, kilerci.</p>

  <p class="block_11">“Öyle mi! Ama sözünü ettiğin iyi bilginler; senin tarikatını yönetenler olmasın? İyi bilginlerden söz ederken anlatmak istediğin bu mu? Din ve iman şartlarını yeni baştan öğrenmek için kendilerini havarilerin biricik ardılları sayan bu sapık yalancıları mı izliyorsun? Eğer onların inandıklarına inanırsam o zaman bana inanacağını, yoksa yalnızca onlara inanacağını mı ima ediyorsun?”</p>

  <p class="block_11">“Böyle bir şey söylemedim, efendimiz,” diye kekeledi kilerci, “siz söylüyorsunuz bunu bana. Neyin iyi olduğunu bana öğretirseniz size inanırım.”</p>

  <p class="block_11">“Aman ne küstahlık!” diye bağırdı Bernardo yumruğunu masaya indirerek. “Tarikatında öğretilen kalıbı boyun eğmez bir inatla ezbere yineliyorsun. Bana ancak senin tarikatının iyi olarak kabul ettiği şeyi öne sürersem inanacağını söylüyorsun. Sözde Havariler hep böyle yanıt vermişlerdir; şimdi sen de böyle yanıtlıyorsun, belki de farkına varmaksızın; çünkü bir zamanlar sorgucuları yanıltmak için öğretilen tümceler yeniden çiçekleniyor dudaklarında. Böylece kendi sözcüklerinle kendi kendini suçluyorsun; uzun bir sorgulama deneyimim olmasaydı tuzağına düşerdim... Ama şimdi asıl soruna gelelim, sapık adam! Parma’lı Gherardo Segarelli’den söz edildiğini işittin mi hiç?”</p>

  <p class="block_11">“Ondan söz edildiğini işittim,” dedi kilerci yüzü sarararak; eğer o allak bullak olmuş yüz için hâlâ sararmaktan söz edilebilirse.</p>

  <p class="block_11">“Hiç Novara’lı papaz Dolcino’dan söz edildiğini işittin mi?”</p>

  <p class="block_11">“Ondan söz edildiğini işittim.”</p>

  <p class="block_11">“Hiç kendisini gördün mü, onunla konuştun mu?”</p>

  <p class="block_11">Kilerci, gerçeği kısmen söylemekte nereye kadar gitmesi gerektiğini tartarcasına birkaç saniye sustu. Sonra kararını verdi ve güçsüz bir sesle, “Onu gördüm ve konuştum,” dedi.</p>

  <p class="block_11">“Daha yüksek sesle!” diye bağırdı Bernardo, “sonunda ağzından doğru bir söz çıktığı işitilebilsin! Ne zaman konuştun onunla?”</p>

  <p class="block_11">“Efendimiz,” dedi kilerci, “Novara’da bir manastırda rahiptim; Dolcino’nun adamları o yörede toplandılar; benim bulunduğum manastırın yakınından geçtiler; önce kim oldukları bilinmiyordu...”</p>

  <p class="block_11">“Yalan söylüyorsun! Varagine’li bir Fransisken, Novara’daki bir manastırda nasıl bulunabilir? Manastırda değildin, o bölgede dolaşıp sadakayla geçinen Fraticello grubunun bir üyesiydin sen de; Dolsiniyenlere katılmıştın!”</p>

  <p class="block_11">“Bunu nasıl doğrulayabilirsiniz, efendim?” dedi kilerci sesi titreyerek.</p>

  <p class="block_11">“Nasıl doğrulayabileceğimi, daha doğrusu nasıl doğrulamam gerektiğini şimdi söyleyeceğim sana,” dedi Bernardo; sonra Salvatore’nin içeri alınmasını buyurdu.</p>

  <p class="block_11">Zavallının görünüşü acıma duygusu uyandırdı bende; geceyi gizli ve daha sert bir sorgulamayla geçirdiği anlaşılıyordu. Salvatore’nin yüzünün her zaman korkunç olduğunu söylemiştim. Ama o sabah, bir hayvana daha da çok benziyormuş gibi göründü bana. Şiddet belirtileri göstermiyordu, ama eli ayağı tutmaz, iple bağlanmış bir maymun gibi okçular tarafından sürüklenen zincire vurulmuş gövdesinin devinim biçimi, acımasız sorgusunun nasıl geçtiğini çok iyi açığa vuruyordu.</p>

  <p class="block_11">“Bernardo ona işkence yapmış...” diye fısıldadım William’ın kulağına.</p>

  <p class="block_11">“Kesinlikle hayır,” diye yanıtladı William. “Bir sorgucu hiçbir zaman işkence yapmaz. Sanığın bedeniyle uğraşma işi her zaman laik kimselere bırakılır.”</p>

  <p class="block_11">“Ama aynı şey!” dedim.</p>

  <p class="block_11">“Hiç de değil. Sorgucu için aynı şey değil; elleri temiz kalır onun; sanık için de aynı şey değil; sorgucu geldiği zaman, birden onda destek bulur, acılarını yatıştırdığını görür, bu yüzden de yüreğini açar ona.”</p>

  <p class="block_11">Üstadıma baktım. “Şaka yapıyorsunuz,” dedim, yüreğim sıkışmış.</p>

  <p class="block_11">“Bunların şakaya gelir yanı var mı sence?”</p>

  <p class="block_11">Bernardo şimdi Salvatore’yi sorguya çekiyordu; adamın insanlıktan çıkmış, bir Habeş maymununa indirgenmiş, Bernardo’nun sorularını onun yardımıyla, herkesin güçlükle anladığı bir biçimde yanıtlarken kullandığı her zamankinden daha karmakarışık -böyle bir şey olabilirse - kırık dökük sözcüklerini anlamlı sözcüklere dönüştürmeye kalemimin gücü yetmez. Bernardo soruları Salvatore’nin ancak evet ya da hayır diye yanıtlayabileceği, hiç yalan söyleyemeyeceği bir biçimde soruyordu. Okur onun ne söylediğini kolayca tasarlayabilir. Parçalarını birleştirdiğim öykünün bir bölümünü anlattı, ya da bütün gece anlatmış olduklarını doğruladı: Bir Fraticello, Çoban ve Sözde Havari olarak dolaşması, Fra Dolcino zamanında, Remigio’ya Dolsiniyenler arasında nasıl rastladığı ve onunla birlikte, Monte Rebello Savaşı’nın ardından nasıl kaçtığı, çeşitli serüvenlerden sonra nasıl Casale manastırına sığındığını. Daha sonra, sapkın Dolcino’nun, yenilgiye uğratılıp yakalanmadan az önce Remigio’ya, nereye ya da kime götürülmek üzere olduğunu bilmediği bazı mektuplar emanet etmiş olduğunu ekledi. Remigio bu mektupları teslim etme yürekliliğini kendinde bulmaksızın, hep yanında taşımıştı; manastıra geldiğinde, üstünde taşımaktan korktuğu, ama yok etmek de istemediği için onları Aedificium’un gizli bir yerinde saklaması için kütüphaneciye teslim etmişti, evet, Malachi’ye.</p>

  <p class="block_11">Salvatore konuşurken kilerci nefretle ona bakıyordu; bir an geldi ki, “Yılan, pis maymun, ben sana babalık, arkadaşlık, koruyuculuk ettim, karşılığını bana böyle ödüyorsun demek!” diye bağırmaktan kendini alamadı.</p>

  <p class="block_11">Salvatore, korunmaya muhtaç, koruyucusuna baktı ve güçlükle konuştu: “Remigio, Efendim, olabildiğim sürece senin adamın oldum. Bana çok sevgi gösterdin. Ama zabıta memurunun ailesini tanıyorsun. <i class="calibre2">Qui non habet caballum vadat cum pede</i>...”<sup class="calibre3"><sup class="noteref" id="back_note_291"><a class="calibre4" href="../Text/index_split_354.html#note_291" title="291">291</a></sup></sup></p>

  <p class="block_11">“Deli!” diye bağırdı Remigio bir kez daha ona. “Kendini kurtaracağını mı umuyorsun? Senin de bir sapkın gibi öleceğini bilmiyor musun? İşkence altında konuştuğunu söyle, hepsini uydurduğunu söyle!”</p>

  <p class="block_11">“Bütün bu sapkınlıkların adını ne bilirim ben... Patarenler, Gazzesi, Peonisti, Arnald’cılar, Speronisti, Circoncisi... Okumuş bir adam değilim ben, içimde kötülük olmaksızın günah işliyordum; Bernardo Efendimiz hazretleri bunu biliyor, onun hoşgörü göstereceğini umuyorum <i class="calibre2">in nomine patre et filio et spiritis sanctis</i>...<sup class="calibre3"><sup class="noteref" id="back_note_292"><a class="calibre4" href="../Text/index_split_355.html#note_292" title="292">292</a></sup></sup>”</p>

  <p class="block_11">“Görevimizin izin verdiği ölçüde hoşgörülü olacağız,” dedi sorgucu, “bize ruhunu iyi niyetle açmanı bir baba sevgisiyle değerlendireceğiz. Hadi, git şimdi, git de hücrende düşün ve Efendimizin merhametine sığın. Şimdi bambaşka bir sorunu görüşeceğiz. Demek ki, Remigio, Dolcino’dan aldığın bazı mektupları üstünde taşıyordun, sonra da onları kitaplıktan sorumlu olan rahip kardeşine verdin...”</p>

  <p class="block_11">“Doğru değil, doğru değil!” diye bağırdı kilerci, böyle bir savunmanın hâlâ bir yararı olabilirmiş gibi. Bernardo onun sözünü kesti: “Ama bunu doğrulaması gereken sen değilsin, Hildesheim’lı Malachi.”</p>

  <p class="block_11">Kütüphaneciyi çağırttı; ama hazır bulunanlar arasında yoktu. Onun yazı salonunda ya da hastanenin çevresinde Benno’yu ve kitabı aradığını biliyordum. Gidip getirdiler; allak bullak, hiç kimsenin yüzüne bakmamaya çalışarak göründüğünde, William üzüntüyle, “Şimdi Benno dilediğini yapabilir,” diye mırıldandı. Ama yanılıyordu, çünkü duruşmayı izlemek için salon kapısının çevresine yığılan rahiplerin üstünde Benno’nun yüzünün belirdiğini gördüm. Onu William’a gösterdim. O zaman Benno’nun olup bitenlere duyduğu merakın, kitaba duyduğu meraktan daha ağır bastığını düşündük. Daha sonra, onursuz pazarlıklarından birini daha yaptığını öğrendik.</p>

  <p class="block_11">Malachi gözlerini kilercinin gözlerinden kaçırarak yargıçların önünde belirdi.</p>

  <p class="block_11">“Malachi,” dedi Bernardo, “bu sabah, Salvatore’nin geceki itirafından sonra, burada hazır bulunan sanıktan mektup alıp almadığınızı sordum size...”</p>

  <p class="block_11">“Malachi!” diye uludu kilerci, “az önce benim aleyhime hiçbir şey yapmayacağına ant içmiştin!”</p>

  <p class="block_11">Malachi sırtı dönük durduğu sanığa doğru belli belirsiz döndü ve neredeyse işitemeyeceğim kadar alçak bir sesle, “Yalan yere ant içmedim,” dedi, “Sana zarar verebilecek şeyi daha önce yapmıştım. Mektuplar bu sabah, sen Severinus’u öldürmeden önce Efendimiz Bernardo’ya teslim edildi...”</p>

  <p class="block_11">“Ama Severinus’u benim öldürmediğimi biliyorsun, bilmen gerekir, çünkü sen de oradaydın!”</p>

  <p class="block_11">“Ben mi?” diye sordu Malachi. “Ben sen yakalandıktan sonra içeri girdim.”</p>

  <p class="block_11">“Ne zaman girdinse girdin,” diye araya girdi Bernardo. “Severinus’un laboratuvarında ne arıyordun, Remigio?”</p>

  <p class="block_11">Kilerci dönüp şaşkın gözlerle önce William’s, sonra Malachi’ye, sonra gene Bernardo’ya baktı: “Ama ben... ben burada hazır bulunan William Birader’in bu sabah Severinus’a bazı kâğıtları saklamasını söylediğini işittim... dün geceden beri, Salvatore’nin yakalanmasından sonra korkuyordum ki bu mektuplar...”</p>

  <p class="block_11">“Demek bu mektuplar hakkında bir şey biliyorsun!” diye bağırdı Bernardo yengi kazanmışçasına. Kilerci bu noktada tuzağa düşmüştü. İki zorunluluk arasında sıkışıp kalmıştı: ya kendini sapkınlık suçlamasından kurtaracak, ya da cinayet kuşkusunu ortadan kaldıracaktı. İkinci suçlamayı göğüslemeye karar vermiş olmalıydı - bunu içgüdüyle yapmıştı, çünkü artık hiçbir kurala, hiçbir öğüde göre davranmıyordu. “Mektuplardan sonra söz edeceğim... Onların benim elime nasıl geçtiğini anlatacağım... Ama izin verin, önce bu sabah olanları anlatayım. Salvatore’nin Efendimiz Bernardo’nun eline düştüğünü görünce bu mektuplardan söz edileceğini düşündüm; yıllardır bu mektupların anısı yüreğimi sızlatıyordu... Sonra Severinus’la William’ın bazı kâğıtlardan söz ettiklerini işitince... nasıl söylesem, korkuya kapılıp, Malachi’nin kaygılanarak onları Severinus’a vermiş olduğunu düşündüm... onları yok etmek istiyordum; bunun üzerine Severinus’un yanına gittim... Kapı açıktı ve Severinus ölmüştü, mektupları eşyalarının arasında aramaya başladım... Korkuyordum...”</p>

  <p class="block_11">William kulağıma fısıldadı: “Zavallı budala, bir tehlikeden korkarken, bir başkasının içine tepetaklak yuvarlandı...”</p>

  <p class="block_11">“Diyelim ki, hemen hemen -dikkat et, hemen hemen diyorum- gerçeği söylüyorsun,” diye onun sözünü kesti Bernardo. “Mektupların Severinus’ta olduğunu sanıyordun ve onları Severinus’un laboratuvarında aradın. Peki, niçin onda olduğunu sanıyordun mektupların? Ve niçin daha önce öteki rahip kardeşlerini öldürdün? O mektupların uzun zamandır elden ele dolaştığını mı düşünüyordun yoksa? Bu manastırda yakılmış sapkınlardan artakalan yadigârları toplamak bir alışkanlık mı yoksa?”</p>

  <p class="block_11">Başrahip’in irkildiğini gördüm. Hiçbir şey sapkınlardan artakalan yadigârları toplamakla suçlanmaktan daha haince olamazdı; Bernardo cinayetleri sapkınlıkla, her şeyi manastırın yaşamıyla karıştırmakta çok ustaydı. Kilercinin öteki suçlarla hiçbir ilgisi olmadığını bağıra bağıra söylemesi beni düşüncelerimden ayırdı. Bernardo hoşgörüyle onu yatıştırdı, o anda tartıştıkları konu bu değildi; Remigio bir sapkınlık suçuyla sorguya çekilmişti (burada Bernardo’nun sesi sertleşti); Severinus’tan söz ederek ya da kuşkuları Malachi’nin üstüne çekerek dikkati sapkın geçmişinden uzaklaştırmaya kalkışmamalıydı. Bunun için de mektuplara dönmeliydi.</p>

  <p class="block_11">“Hildesheim’lı Malachi,” dedi tanığa dönerek. “Burada bir sanık olarak bulunmuyorsunuz. Bu sabah, sorularımı ve isteklerimi hiçbir şey saklamaya kalkışmaksızın yanıtladınız. Şimdi bu sabah bana söylediklerinizi burada yineleyeceksiniz; korkmanıza hiçbir neden yok.”</p>

  <p class="block_11">“Bu sabah söylediklerimi yineliyorum,” dedi Malachi. “Remigio, buraya geldikten az sonra, mutfakla uğraşmaya başladı; iş nedeniyle sık sık görüşüyorduk onunla... kütüphaneci olarak, geceleri tüm Aedificium’u, bu arada mutfağı kilitlemek benim görevim... Onunla yakın arkadaş olduğumuzu saklamak için hiçbir neden yok, bu adama karşı kuşku beslemem için de hiçbir neden yoktu. Bana, yanında kendisine teslim edilmiş bazı gizli belgeler olduğunu anlattı; bunların saygısız ellere geçmemesi gerekiyordu; yanında alıkoymaya da cesaret edemiyordu. Tüm ötekilere yasak olan biricik yer benim gözetimimde olduğu için, bu kâğıtları saklamamı, onları meraklı bakışlardan uzak tutmamı istedi benden; ben de kabul ettim; bu belgelerin sapkın nitelikte olduklarına ihtimal vermedim; onları okumadım bile, onları kitaplığın... gizli odalarının en ulaşılmaz bir yerine sakladım, sonra da bu konuyu unuttum; bu sabah sorgucu efendimiz bana onların sözünü edinceye değin; o zaman onları getirip kendisine verdim...”</p>

  <p class="block_11">Başrahip, kaşları çatık, söz aldı: “Kilerciyle yaptığın bu anlaşmadan bana niçin söz etmedin? Kitaplığın amacı rahiplere ait şeyleri barındırmak değildir!” Başrahip, manastırın bu olayla hiçbir ilgisi olmadığını açıkça ortaya koymuştu.</p>

  <p class="block_11">“Efendimiz,” diye yanıtladı Malachi şaşkın, “bana pek önemli bir şey gibi görünmedi. İçimde kötülük olmaksızın günah işledim.”</p>

  <p class="block_11">“Elbette, elbette,” dedi Bernardo, sıcak bir ses tonuyla, “hepimiz kütüphanecinin iyi niyetle davrandığına inanıyoruz; bu mahkemeyle açık yüreklilikle işbirliği yapması da bunun kanıtıdır. Zatıâlilerinin geçmişteki bu saygısızlığından ötürü onu cezalandırmamalarını kardeşçe rica ediyorum. Biz Malachi’ye inanıyoruz. Ve kendisine yalnızca, şimdi göstereceğim kâğıtların bu sabah bana verdiği, Remigio’nun yıllar önce, manastıra geldiğinde kendisine teslim ettiği kâğıtlar olup olmadığını doğrulamasını istiyoruz.” Masanın üstüne konmuş olan kâğıtların arasından çıkardığı iki parşömeni ona gösterdi. Malachi onlara baktı, kararlı bir sesle; “Her şeye gücü yeten Tanrı baba, kutsal Bakire ve kutsal olan her şey üstüne yemin ederim ki öyledir ve öyleydi,” dedi.</p>

  <p class="block_11">“Bu kadarı bana yeter,” dedi Bernardo. “Gidebilirsiniz. Hildesheim’lı Malachi.”</p>

  <p class="block_11">Malachi başı öne eğik çıkarken, kapıya varacağı sırada, salonun dip tarafında toplanmış meraklılar grubundan bir sesin yükseldiği işitildi: “Sen onun mektuplarını saklıyordun; o da sana mutfakta çömezlerin kabalarını gösteriyordu!” Gülüşmeler oldu; Malachi sağında solunda bulunanları iterek çabuk çabuk dışarı çıktı. Bu sesin Aymaro’nun sesi olduğuna yemin edebilirdim, ama yüksek perdeden çıkmıştı. Başrahip, yüzü mosmor, susmaları için bağırdı ve herkesi korkunç cezalara çarptıracağı tehdidini savurdu; salonu boşalttırmakla korkuttu onları. Bernardo hain hain gülümsüyordu; salonun bir köşesinde Kardinal Bertrando, Jean d’Anneaux’nun kulağına eğilmiş bir şey söylüyor, o da eliyle ağzını kapatıp öksürüyormuş gibi başını eğerek karşılık veriyordu. William bana, “Kilerci yalnızca kendisi tensel günahlar işlemekle kalmıyormuş, pezevenklik de ediyormuş,” dedi. “Ama Bernardo için bunun, İmparator’un arabulucusu olan Abbone’yi güç duruma sokmaktan başka hiçbir önemi yok...”</p>

  <p class="block_11">Sözü, şimdi ona dönmüş olan Bernardo tarafından kesildi: “Bu sabah Severinus’la hangi kâğıtlardan söz ettiğinizi öğrenmek isterdim, William Birader; kilerci sizi işitip yanlış bir sonuç çıkardığı zaman.”</p>

  <p class="block_11">William onun bakışına karşılık verdi: “Yanlış sonuç çıkardığı doğru. Eyyüb el Ruhavi’nin, köpeklerdeki kuduz hastalığıyla ilgili incelemesinden söz ediyorduk; olağanüstü bilimsel değeri olan bir kitap; kuşkusuz ününü duymuşsunuzdur; sizin de çok işinize yaramış olmalı. El Ruhavi, kuduzun açık seçik yirmi beş belirtisinden tanınabileceğini söylüyor...”</p>

  <p class="block_11">Dominikenlerin <i class="calibre2">canes</i><sup class="calibre3"><sup class="noteref" id="back_note_293"><a class="calibre4" href="../Text/index_split_356.html#note_293" title="293">293</a></sup></sup> tarikatına mensup olan Bernardo, yeni bir savaşı göğüslemeyi uygun bulmadı. “Demek konumuza yabancı şeylerle ilgiliydi,” dedi çabuk çabuk. Ve duruşma sürdü.</p>

  <p class="block_11">“Şimdi sana gelelim, Minorit Remigio Birader, kuduz bir köpekten çok daha tehlikeli olan sana. Eğer William Birader son günlerde sapkınların ağızlarından akan salyalara kuduz köpeklerinkinden daha çok dikkat etmiş olsaydı, manastırda hangi yılanın yuvalandığını o da keşfederdi. Şu mektuplara dönelim. Şimdi kesin olarak biliyoruz ki o mektuplar senin elindeydi; çok zehirli bir nesneymiş gibi onları özenle sakladın, sonra da düpedüz adam öldürdün...” elinin bir devinimiyle sanığın yadsımasını önledi. “... bundan daha sonra söz edeceğiz... Ne diyordum, mektupların benim elime geçmesin diye, adam öldürdün. Demek bu mektupları kendi malın sayıyorsun?”</p>

  <p class="block_11">Kilerci yanıt vermedi; ama suskunluğu yeterince şey söylüyordu. Bunun için Bernardo üsteledi: “Peki bu kâğıtlar nedir? Yakalanmadan birkaç gün önce Dolcino’nun elyazısıyla yazılmış iki sayfa. İtalya’nın çeşitli yerlerine dağılmış olan kendi tarikatından kimselere ulaştırması için onları çömezlerinden birine emanet etmiş. Bu kâğıtlarda yazılı olan her şeyi ve Dolcino’nun, sonunun yaklaştığından korkarak nasıl -kardeşlerinden- Şeytan’a umut bağlamalarını istediğini okuyabilirim size. Dolcino, her ne kadar bir mektupta açıkladığı tarihler, daha önceki mektuptaki tarihlere uymuyorsa da -bu mektuplarda 1305 yılında İmparator Frederick’in çabalarıyla tüm papazların yok edileceklerini öngörmüştü- bu olayın uzak olmadığı konusunda onları uyararak avutuyordu. Sapkınların önderi bir kez daha yalan söylüyordu; çünkü o günden bu yana yirmi yılı aşkın zaman geçmesine karşın, günahkârca kehanetlerinin hiçbiri gerçekleşmedi. Ama bizim üzerinde durmamız gereken, bu kehanetlerin gülünç saygısızlığı değil, onları iletenin Remigio olması. Sapkın ve tövbe bilmez rahip, Sözde Havariler mezhebiyle ilişki kurmuş ve onlarla birlikte yaşamış olduğunu hâlâ yadsıyabilir misin?”</p>

  <p class="block_11">Kilerci artık yadsıyamıyordu. “Efendimiz,” dedi, “gençliğim korkunç yanılgılarla dolu geçti. Yoksul yaşam rahiplerinin yanılgılarına zaten kapılmış olduğum bir sırada, Dolcino’nun vaazlarını öğrenince, onun sözlerine inandım ve yandaşlarına katıldım. Evet, doğru, Brescia ve Bergamo bölgelerinde onlarla birlikte bulundum; Como’da ve Valsesia’da onlarla birlikte bulundum; onlarla birlikte Parete Calva ve Rassa vadisine, en sonunda da Rebello dağına sığındım. Ama hiçbir kötü davranışa katılmadım; onlar yağmaya ve şiddete başlayınca, içimde hâlâ Francesco’nun oğullarına özgü yumuşakbaşlılık ruhunu taşıyordum; Monte Rebello’da, Dolcino’ya, kendimi artık onların savaşına katılabilecek gibi hissetmediğimi söyledim; o da onlardan ayrılmama izin verdi; çünkü yanında korkakları istemiyordu; benden yalnızca o mektupları Bologna’ya götürmemi istedi...”</p>

  <p class="block_11">“Kime?” diye sordu Kardinal Bertrando.</p>

  <p class="block_11">“Kendi mezhebinden bazı kimselere, adlarını anımsayacağımı sanıyorum; anımsayınca size söylerim, efendim,” diye güvence verdi Remigio çabuk çabuk. Sonra bazı kimselerin adını verdi; Kardinal Bertrando bunları biliyormuş gibiydi; çünkü hoşnut hoşnut gülümsedi. Bernardo’ya anladığını gösteren bir biçimde başını salladı.</p>

  <p class="block_11">“Çok güzel,” dedi Bernardo ve adları not etti. Sonra Remigio’ya döndü: “Peki şimdi arkadaşlarını niçin ele veriyorsun?”</p>

  <p class="block_11">“Onlar benim arkadaşlarım değil, efendim; o mektupları teslim etmemem de bunun kanıtıdır. Tersine, daha fazlasını yaptım; bunca yıl unutmaya çalıştıktan sonra şimdi söylüyorum bunu: Bizi vadide bekleyen Vercelli Piskopusu’nun ordusu tarafından yakalanmadan oradan ayrılabilmek için, Dolcino’nun adamlarından bazılarıyla ilişki kurmayı başardım ve güvenliğimin sağlanması karşılığında, onlara Dolcino’nun kalelerine kolayca saldırabilecekleri geçitleri gösterdim; böylece kilise birliklerinin başarısı, bir ölçüde benim işbirliğini sayesinde gerçekleşti...”</p>

  <p class="block_11">“Çok ilginç. Bu adam bize yalnızca sapkın olmakla kalmayıp kötü ve hain olduğunu da söylüyor. Bu senin durumunu değiştirmez. Tıpkı bugün, sana bir yardımda bulunmaktan başka suçu olmayan Malachi’yi suçlamaya kalkıştığın gibi, o zaman da kendini kurtarmak için günah arkadaşlarını adalete teslim ettin. Ama sen onların bedenlerine ihanet ettin; öğretilerine hiçbir zaman ihanet etmedin; bu mektupları da, kendini yeniden Sözde Havariler’e kabul ettirebilmek için, bir gün tehlikesizce onları teslim etme yürekliliğini ve olanağını bulacağını umarak kutsal bir emanet gibi sakladın.”</p>

  <p class="block_11">“Hayır efendim, hayır!” diyordu kilerci, ter içinde, elleri titreyerek. “Hayır, size yemin ederim ki...”</p>

  <p class="block_11">“Yemin mi!” dedi Bernardo. “İşte kötülüğünün bir kanıtı daha! Yemin etmek istiyorsun; çünkü Valdezyen sapkınların yemin etmektense her türlü kurnazlığa başvuracaklarını, hatta ölümü bile göze alacaklarını bildiğimi biliyorsun! Korkuya kapılıp başları sıkışınca yemin ediyormuş gibi yapıp yalan yeminler gevelerler ağızlarının içinde: Ama ben senin Lyons Yoksulları’nın mezhebinden olmadığını biliyorum, uğursuz kurt; olmadığın şey olmadığına inandırmaya çalışıyorsun beni; senin ne olduğunu söylemeyeyim diye! Yemin ediyorsun, değil mi? Günahlarının bağışlanacağını umarak yemin ediyorsun, ama sana şunu söyleyeyim: Bana bir tek yemin yetmez! Bir, iki, üç, yüz, dilediğim kadar yemin etmeni isteyebilirim senden. Siz Sözde Havariler’in, mezhebinize ihanet etmektense yalan yere yemin edenlere bağışıklık tanıdığınızı çok iyi biliyorum. Böylece her yemin suçluluğunun yeni bir kanıtı olacaktır!”</p>

  <p class="block_11">“Peki o zaman ne yapmam gerekir?” diye bağırdı kilerci, dizüstü kapanarak.</p>

  <p class="block_11">“Bir Begino gibi yere kapanma! Hiçbir şey yapman gerekmez. Şimdi ne yapılması gerektiğini yalnız ben bilirim,” dedi Bernardo insanın içine korku salan bir gülümseyişle. “Yapman gereken şey yalnızca itiraf etmek. İtiraf edersen lanetlenecek ve cezalandırılacaksın; itiraf etmesen de lanetlenecek ve cezalandırılacaksın; yalan yere yemin eden birisi olarak cezalandırılacaksın. Öyleyse itiraf et, hiç olmazsa vicdanlarımıza acı veren, yumuşaklık ve acıma duygumuzu inciten bu çok üzücü soruşturmayı kısaltmak için itiraf et!”</p>

  <p class="block_11">“Ama neyi itiraf edeyim?”</p>

  <p class="block_11">“İki türlü günahı: Dolcino’nun mezhebine girdiğini, onun sapkın fikirlerini, piskoposların ve kent belediye başkanlarının onurunu zedeleyen davranışlarını paylaştığını, mezhebin tam anlamıyla yenilgiye uğratılıp kökü kazınmamış olmakla birlikte, önderinin ölmüş ve mezhebin dağıtılmış olmasına karşın pişmanlık duymaksızın bu yalanları ve yanılgıları paylaşmayı sürdürdüğünü. Ve bu kötü mezhepte öğrendiğin uygulamalarla ruhunun derinlikleri yozlaşmış olduğundan, bu manastırda Tanrı’ya ve onun kullarına karşı yol açılan karışıklıklardan ötürü suçlu olduğunu. Bu davranışının nedenleri hâlâ gözümden kaçsa da Papa hazretlerinin ve onun buyruklarının öğretilerine karşı, yoksulluğu yaymış ve yaymakta olan kimselerin sapkınlığının suç sayılan davranışlardan başka bir yere götürmeyeceği (şimdi bizim yaptığımız gibi) bir kez açık seçik ortaya konduktan sonra, bu nedenlerin tümüyle aydınlatılmasına gerek bile kalmayacaktır. İmanlıların öğrenmesi gereken budur; bu da benim için yeterlidir. İtiraf et.”</p>

  <p class="block_11">O anda Bernardo’nun ne istediği açıktı. Öteki rahipleri kimin öldürdüğüne hiç aldırmaksızın, yalnızca Remigio’nun şu ya da bu biçimde, İmparator’un tanrıbilimcilerince ortaya atılan fikirleri paylaştığını göstermek istiyordu. Aynı zamanda Perugia Ruhanî Meclisi’nin, Fraticelli ve Dolsiniyenlerin de paylaştıkları bu fikirler arasındaki bağı ve bu manastırda tek bir adamın bütün bu sapkınlıklara katıldığını ve birçok suç işlediğini gösterdikten sonra, kendi düşmanlarına gerçekten öldürücü bir darbe indirecekti.-William’a baktım; onun da anladığını anladım; ama bunu daha önce anlamış olsa da hiçbir şey yapamazdı. Başrahip’e baktım; yüzünün karardığım gördüm: Yüzyılın her türlü utanç verici olayının bir araya geldiği bir yerin başı olarak görüldüğü şu anda kendisinin de tuzağa düşürülmüş olduğunu, arabuluculuk yetkesinin paramparça olduğunu geç de olsa anlamaya başlıyordu. Kilerciye gelince, artık hangi suçtan ötürü kendisini temize çıkarabileceğini bilmiyordu. Ama belki de o anda hiçbir şey düşünecek durumda değildi; ağzından çıkan çığlık ruhunun çığlığıydı; o çığlıkla birlikte, yıllar süren uzun ve gizli acıları boşaltıyordu. Ya da belki kararsızlıklar, tutkular ve düşbozumları, korkaklık ve ihanetlerle geçen bir yaşamın ardından, kaçınılmaz yıkımıyla yüzyüze gelince, artık doğru mu, yanlış mı diye kendi kendire sormaksızın, bir inanca bağlanma yeteneğini kendine kanıtlamak istercesine, gençliğinin inancını açıklamaya karar veriyordu.</p>

  <p class="block_11">“Evet, doğru,” diye bağırdı, “Dolcino’nun yanında bulundum; onun suçlarına, yasalara aykırı davranışlarına katıldım; belki de deliydim; Efendimiz İsa Mesih’in sevgisini, özgürlük gereksinimi ve piskoposlara duyduğum nefretle karıştırıyordum; evet günah işledim; doğru; ama manastırlarda olup bitenlerde hiç suçum yok, yemin ederim!”</p>

  <p class="block_11">“Sonunda bir şey öğrendik,” dedi Bernardo. “Demek Dolcino, Margherita ve onun gibilerle sapkınlık suçu işlediğini itiraf ediyorsun. Trivero yakınlarında, aralarından on yaşında bir çocuğun da bulunduğu İsa’ya inanan birçok insanı astıkları zaman onlarla birlikte olduğunu da itiraf ediyor musun? O köpekler, kaprislerine boyun eğmek istemedikleri için başka insanları, karılarının ve ana babalarının gözleri önünde astıkları zaman da onların yanında olduğunu itiraf ediyor musun? Öfke ve kendini beğenmişlikle gözlerin kör olmuş, sizin topluluğunuza katılmayan hiç kimsenin ruhunun kurtulamayacağını niçin öne sürüyordunuz? Konuş!”</p>

  <p class="block_11">“Evet, evet, bunlara inanıyordum; bunları yaptım!”</p>

  <p class="block_11">“Piskoposlara sadık bazı kimseleri yakalayıp kimilerini hapiste açlıktan öldürdükleri, gebe bir kadının bir kolunu ve bir elini kestikleri, sonra çocuğunu doğurmasına izin verdikleri, çocuk doğar doğmaz vaftiz edilmeden öldüğü zaman da orada mıydın? Mosso, Trivero, Cossila ve Flecchia köyleriyle, Crepacorio bölgesinde birçok başka yeri, Mortiliano ve Quorino’da birçok evi yerle bir edip ateşe verdikleri Trivero kilisesini yaktıkları, yakmadan önce kutsal resimleri kirlettikleri, sunakların taşlarını söktükleri, Bakire yontusunun bir kolunu kopardıkları, kadehleri, kutsal eşyaları ve kitapları talan ettikleri, çan kulesini yıktıkları, çanları kırdıkları, papazlığın tüm kapılarına ve papazın mallarına el koydukları zaman onlarla birlikte miydin?”</p>

  <p class="block_11">“Evet, evet, oradaydım; kimse artık ne yaptığını bilmiyordu; cezalandırma an’ının öncüleri olmak istiyorduk; İmparator’un ve Papa’nın gökyüzünden gönderilen öncüleriydik; Filadelfîa meleğinin yeryüzüne inmesini çabuklaştırmak istiyorduk; o zaman herkes Kutsal Ruh’un lütfuna kavuşacak ve Kilise yeniden doğacak, tüm sapkınlar yok edildikten sonra, yalnızca kusursuzlar egemen olacaktı.”</p>

  <p class="block_11">Kilerci esinlenmiş ve aydınlanmış gibiydi; artık suskunluk ve numara yapma duvarı yıkılmış, geçmişi yalnızca sözcüklerle değil, görüntülerle de canlanmıştı sanki; bir zamanlar onu coşturan duyguları yeniden yaşıyordu.</p>

  <p class="block_11">“Demek,” diye özetledi Bernardo, “Gherardo Segarelli’yi şehit olarak onurlandırdığınızı, Roma kilisesinin her türlü yetkesini yadsıdığınızı; ne Papa’nın ne de başka bir yetkenin sizinkinden başka bir yaşam biçimi öngöremeyeceği savını öne sürdüğünüzü; sizi hiç kimsenin aforoz etme hakkı olmadığını; Ermiş Sylvester zamanından beri, Morrone’li Pietro dışında tüm kilise önde gelenlerinin yoldan çıkmış ve ayartıcı olduklarını; tıpkı ilk havariler gibi mutlak kusursuzluk ve yoksulluk içinde olsunlar diye, laiklerin papazlara ondalık ödemelerinin gerekmediğini, bunun için de ondalıkların, İsa’nın biricik havarileri ve yoksulları olan sizlere ödenmesi gerektiğini; Tanrı’ya yakarmak için kutsal bir kilisenin bir ahırdan daha çok değeri olmadığını öne sürdüğünüzü, köylerde dolaşıp ‘penitenziagite’ diye bağırarak insanları baştan çıkardığınızı, yığınları kendinize çekmek için haince <i class="calibre2">Salve Regina</i>’yı<sup class="calibre3"><sup class="noteref" id="back_note_294"><a class="calibre4" href="../Text/index_split_357.html#note_294" title="294">294</a></sup></sup> söylediğinizi, herkesin gözünde kusursuz bir yaşam süren tövbekârlar olarak geçindiğinizi, sonra da, her türlü kuralı çiğneyip her türlü kösnüllüğe izin verdiğinizi; çünkü evliliğin kutsallığına inanmadığınızı, kutsal olan hiçbir şeye inanmadığınızı ve kendinizin ötekilerden daha arı olduğunuzu öne sürerek, kendinizin ve başkalarının bedenlerini kirletip incitecek her türlü davranışa izin verebildiğinizi itiraf ediyor musun? Konuş!”</p>

  <p class="block_11">“Evet, evet, o zaman bütün ruhumla bağlandığım gerçek inancı itiraf ediyorum; bir arınma belirtisi olarak giysilerimizi çıkardığımızı, siz köpek soyundan gelenler mallarınızdan hiçbir zaman vazgeçemezken, bizim tüm mallarımızdan vazgeçtiğimizi, bundan sonra hiç kimseden para kabul etmediğimizi, üstümüzde de para taşımadığımızı, sadakayla yaşadığımızı ve yarın için hiçbir şey biriktirmediğimizi, bizi kabul edip önümüze sofra kurduklarında, yiyip içtikten sonra, geriye bir şey kalmışsa sofrada bırakarak gittiğimizi itiraf ediyorum...”</p>

  <p class="block_11">“İyi Hıristiyanların mallarına sahip çıkmak için onları yakıp yıktığınızı ve yağmaladığınızı!”</p>

  <p class="block_11">“Yakıp yıktık ve yağmaladık; çünkü yoksulluğu evrensel yasa olarak seçmiştik; başkalarının yasal olmayan yollardan elde ettikleri zenginliklere el koyma hakkını kendimizde bulduk; bir kilise bölgesinden ötekine uzanan açgözlülük ağının tam yüreğine indirmek istiyorduk darbeyi; ama hiçbir zaman malik olmak için yağmalamadık; yağmalamak için öldürmedik; cezalandırmak için öldürdük biz, saf olmayanları kanla arıtmak için. Belki de aşırı ölçüde bir adalet isteğiydi bizi yöneten: İnsan aşırı Tanrı sevgisinden, aşırı kusursuzluktan ötürü de günah işleyebilir. Biz Tanrı’nın gönderdiği, son günlerin yüceliğine yazgılı gerçek manevi topluluktuk; sizin yıkımınızı çabuklaştırarak ödülümüzü cennette arıyorduk. İsa’nın havarileri yalnızca bizdik; tüm ötekiler ona ihanet etmişlerdi; Gherardo Segarelli kutsal bir bitkiydi; <i class="calibre2">planta Dei pullulans in radice fidei</i><sup class="calibre3"><sup class="noteref" id="back_note_295"><a class="calibre4" href="../Text/index_split_358.html#note_295" title="295">295</a></sup></sup>. Yasamız bize doğrudan doğruya Tanrı’dan geldi, siz mel’un köpeklerden değil; yalancı havariler; çevrenize tütsü değil, kükürt kokusu saçıyorsunuz, pis köpekler, kokuşmuş leşler, kargalar, Avignon orospusunun uşakları; yok olmaya yazgılısınız hepiniz! O zaman inanıyordum, bedenimiz de kurtulmuştu; Efendimizin kılıcıydık biz; hepinizi daha çabuk öldürebilmek için suçsuzları da öldürmek zorundaydık. Daha iyi bir dünya istiyorduk; herkes için barış, sevgi ve mutluluk dünyası. Sizin açgözlülükle yürüttüğünüz savaşı öldürmek istiyorduk; adaleti ve mutluluğu sağlamak için biraz kan dökmek zorunda kaldık diye bizi niçin kınıyorsunuz? Gerçek... gerçek şu ki, bunu hızlandırmak uzun sürmeyecekti ve o gün Stavello’da, Carnasco’nun sularını kırmızıya boyamaya değerdi; bizim kanımız da döküldü, kendimizi sakınmadık; hem bizim kanımız, hem sizin kanınız, çok kan döküldü; Dolcino’nun öngördüğü günler hemen yalandı; olayların akışını hızlandırmak zorundaydık...”</p>

  <p class="block_11">Tüm bedeni titriyor, anımsamakta olduğu kandan arıtmak istercesine ellerini tuniğine siliyordu. “Obur, yeniden arındı,” dedi William bana. “Arınmak bu mu?” diye sordum, ürküntüyle. “Başka bir yolu da olmalı,” dedi William, “ama nasıl olursa olsun, beni hep korkutur.”</p>

  <p class="block_11">“Arınmışlıkta seni korkutan nedir?” diye sordum. “Acele,” diye yanıtladı William.</p>

  <p class="block_11">“Yeter, yeter,” diyordu şimdi Bernardo: “Senden bir itiraf istedik, kıyıma çağrı değil. Çok güzel, sen yalnızca bir zamanlar sapkın olmakla kalmıyorsun: şimdi de öylesin. Yalnız geçmişte katil değildin; şimdi de adam öldürdün. Anlat bize şimdi; bu manastırdaki rahip kardeşlerini niçin ve nasıl öldürdün?”</p>

  <p class="block_11">Kilercinin titremesi geçmişti; bir düşten uyanıyormuş gibi çevresine bakındı. “Hayır,” dedi, “manastırdaki cinayetlerle hiçbir ilişiğim yok. Yaptığım her şeyi itiraf ettim; yapmadığım bir şeyi itiraf etmemi istemeyin benden...”</p>

  <p class="block_11">“Ama yapmadığın ne kalıyor geriye? Şimdi de suçsuz olduğunu mu söylüyorsun? Vah kuzucuk vah, yumuşakbaşlılık örneği! Anlattıklarını işittiniz; bir zamanlar ellerini kana bulamış, ama şimdi masummuş! Belki de biz yanıldık. Varagine’li Remigio, bir erdem timsali, kilisenin sadık bir evladı, İsa’nın düşmanlarının düşmanıdır; kilisenin uyanık elinin, köylere ve kentlere kabul ettirmek için emek verdiği düzene, ticaret barışına, zanaatkârların dükkânlarına, kiliselerin hazinelerine her zaman saygı duymuştur. Suçsuzdur, hiçbir suç işlememiştir. Gel, kollarıma atıl, Remigio Birader, kötü insanların sana yönelttikleri suçlamalardan ötürü seni avutayım!” Remigio birden, günahlarının son kez bağışlandığına inanıyormuş gibi yitik, şaşkın gözlerle ona bakarken, Bernardo yeniden yargıç tavrını takındı ve okçubaşına buyurgan bir sesle seslendi:</p>

  <p class="block_11">“Kilisenin, laik makamlarca kullanılmasını her zaman eleştirdiği önlemlere başvurmak tiksindiriyor beni. Ama benim de kişisel duygularımı yöneten ve yönlendiren bir yasa var. Başrahip’ten işkence aletlerinin konabileceği bir yer sağlamasını isteyin. Ama hemen başlamayın. Elleri ayakları zincire vurulup üç gün hücrede bırakılsın. Sonra aletleri gösterin ona. Yalnızca gösterin. Dördüncü gün başlayın. Sözde Havariler’in inandıkları gibi adalet aceleye gelmez; Tanrı’nın adaletinin emrindeyse yüzyıllar var. Yavaş yavaş, adım adım ilerleyin. Her şeyden önce söylenenleri tekrar tekrar anımsayın; sakatlamaktan ve öldürmekten kaçının. Bu sürecin suçluya bağışladığı iyiliklerden biri, ölümün tatlı gelmesi ve istenmesidir; ama itiraf, tam, gönüllü ve arındırıcı olmadıkça ölüm gelmemeli.”</p>

  <p class="block_11">Okçular kilerciyi kaldırmak için eğildiler; ama o ayaklarını sımsıkı yere basarak direndi; konuşmak istediğini işaret etti. İzin verilince konuştu; ama sözcükler ağzından güçlükle çıkıyordu; konuşması bir sarhoşun anlaşılmaz gevelemelerini andırıyordu; açık saçık bir şeylerden söz ediyor gibiydi. Ancak konuştukça, yavaş yavaş az önceki itirafına can veren yabanıl gücü yeniden kazandı.</p>

  <p class="block_11">“Hayır, efendimiz. İşkence istemem. Korkağın biriyim ben. O zaman ihanet ettim; bu manastırda tam on bir yıl bir zamanlar</p>

  <p class="block_11">A inandığım şeyi yadsıdım; bağcılardan ve köylülerden zorla ondalık topladım; Başrahip zenginleşsin diye verimliliklerini artırmak için ağılları ve ahırları teftiş ederek, bu Deccal düzeneğinin yönetimiyle gönüllü işbirliği yaptım. Rahatım yerindeydi; başkaldırı günlerini unutmuştum; yiyip içmeye ve başka zevklere verdim kendimi. Korkağın biriyim ben. Bugün Bologna’lı eski kardeşlerimi sattım; o zaman da Dolcino’yu satmıştım. Kötülüğümden, bir haçlı kılığına bürünerek, Dolcino ile Margherita’yı yakalayıp Kutsal Pazar günü Bugello kalesine götürülmelerine tanık oldum. Clemens’in onları mahkûm eden buyruğunu taşıyan mektubu gelinceye dek üç ay Vercelli çevresinde dolaştım. Margherita’nın Dolcino’nun gözleri önünde parça parça edildiğini gördüm. Bağırıyordu; barsakları delinmiş, benim de bir gece dokunduğum zavallı bedeni... Onun örselenmiş bedeni yanarken Dolcino’nun üstüne atıldılar, burnunu ve hayalarını kızgın cımbızlarla kopardılar; sonradan söylendiği gibi, ağzından tek bir iniltinin bile çıkmadığı doğru değil. Uzun boylu, iri yarı bir adamdı Dolcino; Şeytan gibi koca bir sakalı, dalga dalga omuzlarına dek inen kızıl saçları vardı; başında geniş kenarlı, tüylü bir şapka, belinde, topuklarına dek inen binişinin üstüne taktığı kılıcı; bize önderlik ederken güzel ve güçlüydü; erkeklerin içine korku salar, kadınları zevkten bağırtırdı... Ama ona işkence ederlerken kendisi de bağırıyordu; tıpkı bir kadın gibi, tıpkı boğazlanan bir koyun gibi; yaralarından oluk gibi kan akıyordu; onu bir köşeden ötekine sürüklüyorlar, Şeytan’ın elçisinin ne denli uzun yaşayabileceğini göstermek için onu yavaş yavaş yaralamayı sürdürüyorlardı; ölmek istiyor, işini bitirmeleri için yalvarıyordu, ama çok geç öldü; onu odun yığınına götürdüklerinde kanlı bir et yığınından başka bir şey değildi. Ben onu izliyor, bütün bunları yaşamaktan kurtulduğum için seviniyordum; kurnazlığımla böbürleniyordum; Salvatore olacak o serseri de yanımdaydı; “İleriyi gören kimseler gibi davranmakla ne iyi ettik, Remigio Birader,” diyordu bana, işkenceden daha iğrenç bir şey olamaz! Bin dinim olsa, binini de yadsıyabilirdim o gün. Yıllardır kendi kendime ne korkak bir adam olduğumu, korkak davrandığım için ne denli mutlu olduğumu söylüyordum; ama her şeye karşın, kendi kendime öylesine korkak olmadığımı gösterebilmeyi umuyordum hep. Bugün sen bana bu gücü verdin, efendimiz Bernardo; şehitlerin en korkakları için putatapan imparatorlar neyse, sen de benim için o oldun. Bedenimin kaçtığı, ruhumun inandığı şeyi itiraf etme yürekliliği verdin bana. Ama gereğinden çok yüreklilik bekleme benden; şu ölümlü bedenimin kaldırabileceğinden fazlasını bekleme. İşkence istemem. Ne istersen söyleyeceğim; hemen yakılmak daha iyi; yanmadan önce boğularak ölüyor insan. Dolcino’ya yaptıkları gibi işkence istemem. Senin istediğin bir ceset; bunun için de öteki cesetlerin suçunu bana yüklemek gereğini duyuyorsun. Çok geçmeden bir ceset olacağım nasıl olsa. Şimdi istediğini veriyorum sana. Otranto’lu Adelmo’yu, gençliğinden nefret ettiğim ve benim gibi canavarlara ustaca sataştığı için öldürdüm: Benim gibi yaşlı, şişko, ufak tefek, cahil birine. Salvamec’li Venantius’u çok bilgili olduğu ve benim anlamadığım bitapları okuduğu için öldürdüm. Arundelli Berengar’ı kitaplığından nefret ettiğim için öldürdüm; ben ki şişko papazları coplayarak öğrenmiştim tanrıbilimi. Sankt Wendelli Severinus’u... Onun için öldürdüm? Çünkü otlar topluyordu, ben ki Rebello dağında erdemlerinin ne olduğunu düşünmeksizin ot yiyordum. Aslında başkalarını da öldürebilirdim; örneğin Başrahibimizi; ister Papa’yla ister İmparator’la birlik olsun, her zaman düşmanlarımdan biri olmuştu; ondan hep nefret ettim; ona yiyecek verdiğim için bana yiyecek verdiği zaman bile. Yeter mi? Yo, hayır, bütün bu insanları nasıl öldürdüğümü de öğrenmek istiyorsun... Onları şöyle öldürdüm... dur bakalım... Salvatore’nin bana öğrettiği sanatın aracılığıyla, buyruğumdaki bin tümenin yardımıyla cehennemin güçlerini çağırarak. Birini öldürmek için ona vurmaya gerek yoktur; Şeytan sizi adınıza yapar bunu; eğer Şeytan’a nasıl buyuracağınızı bilirseniz.”</p>

  <p class="block_11">Orada bulunanlara kurnaz kurnaz gülümseyerek bakıyordu. Ama daha şimdiden bir delinin gülüşüydü bu; sonradan William bana, bu delinin, onu ele vermesinin öcünü almak için Salvatore’yi de kendisiyle birlikte sürükleyecek kadar zeki olduğunu söylese de.</p>

  <p class="block_11">“Peki, Şeytan’a nasıl buyuruyordun?” diye sıkıştırdı onu, bu suçlamaları gerçek bir itiraf sayan Bernardo.</p>

  <p class="block_11">“Bunu sen de biliyorsun, insan iblislerle, onların alışkanlıklarını benimsemeksizin uzun yıllar alışveriş yapamaz! Sen de bilirsin, havariler kasabı! Bir kara kedi alırsın, öyle değil mi? Tek bir beji, yaz tüyü bile olmayacak (sen de bilirsin bunu), dört ayağını bağlarsın, sonra geceyarısı onu bir yol kavşağına götürüp yüksek sesle bağırırsın: Ey büyük Lucifer, cehennemin imparatoru, seni alıp düşmanımın bedenine sokuyorum; tıpkı şimdi bu kediyi tutsak ettiğim gibi, eğer düşmanımı öldürürsen, ertesi gün, geceyarısı, aynı yerde bu kediyi kurban edeceğim sana; Ermiş Cipriano’nun büyü kitabına göre şimdi yaptığım büyünün güçleriyle sana ne buyuruyorsam onu yapacaksın; cehennemin tüm en büyük alaylarının başları, Adramelch, Alasro ve Azazele adına, onların tüm kardeşleriyle birlikte yakarıyorum...” Dudakları titriyordu; gözleri yuvalarından uğramış gibiydi; dua etmeye başladı; daha doğrusu dua ediyormuş gibi görünüyordu; tüm cehennem alaylarının iblislerine yakarıyordu: “<i class="calibre2">Abigor, pecca pro nobis… Amon, miserere nobis… Samael, libera nos a bono… Belial eleyson… Focalor, in corruptionem meam intende… Haborym, damnamus dominum… Zaebos, anum meum aperies… Leonardo, asperge me spermate tuo et inquinabor</i>...”<sup class="calibre3"><sup class="noteref" id="back_note_296"><a class="calibre4" href="../Text/index_split_359.html#note_296" title="296">296</a></sup></sup></p>

  <p class="block_11">“Yeter, yeter!” diye bağırıyordu hazır bulunanlar haç çıkararak. “Efendimiz, günahlarımızı bağışla!”</p>

  <p class="block_11">Kilerci şimdi susuyordu. Bütün bu iblislerin adlarım söyledikten sonra yüzükoyun yere düştü; çarpılmış ağzından, sımsıkı kenetlenmiş dişlerinin arasından beyazımsı bir salya akıyordu. Elleri, zincirlerin sıkıştırmasına karşın kasılarak açılıp kapanıyor, ayakları düzensiz aralıklarla havayı tekmeliyordu. Korkudan tir tir titrediğimi farkeden William elini başıma koydu; beni neredeyse tam ensemden yakalayıp sıkarak yatıştırdı: “Öğren,” dedi, “işkence ya da işkence tehdidi altında insan yalnızca yaptıklarını değil, yapmak istediklerini de söyler; kendisi bilincinde olmasa da. Remigio şimdi bütün ruhuyla ölmek istiyor.”</p>

  <p class="block_11">Okçular hâlâ çırpınışlar içindeki kilerciyi alıp götürdüler. Bernardo kâğıtlarını düzeltti. Sonra, hiç kıpırtısız, büyük bir heyecan içindeki hazır bulunanlara gözlerini dikti:</p>

  <p class="block_11">“Soruşturma bitmiştir. Sanık, <i class="calibre2">reo confesso</i>,<sup class="calibre3"><sup class="noteref" id="back_note_297"><a class="calibre4" href="../Text/index_split_360.html#note_297" title="297">297</a></sup></sup> Avignon’a götürülecek; orada gerçeğin ve adaletin titizlikle gözetilmesini sağlamak için son duruşma yapılacak ve ancak bu duruşmadan sonra yakılacaktır. O artık sana ait değil, Abbone; gerçeğin yalnızca alçakgönüllü bir aracı olan bana da ait değil. Adaletin yerini bulması başka bir yerde olacak; çobanlar görevlerini yaptılar; şimdi köpekler hastalıklı koyunları sürüden ayırıp ateşle arındırmalıdırlar. Bu adamın böylesine acımasız cinayetler işlediğine tanık olan bu üzücü olay sona erdi. Manastır artık erinç içinde olsun. Ama dünya,” burada sesini yükseltti ve elçiler topluluğuna seslendi, “dünya hâlâ barışa kavuşmadı. Dünya, imparatorluk saraylarının salonlarında bile sığınak bulan sapkınlıkla parça parça olmuş! Kardeşlerim bunu unutmasınlar: Dolcino’nun mezhebine bağlı olan sapkınları, bir <i class="calibre2">cingulum diaboli</i>,<sup class="calibre3"><sup class="noteref" id="back_note_298"><a class="calibre4" href="../Text/index_split_361.html#note_298" title="298">298</a></sup></sup> Perugia Ruhanî Meclisi’nin saygın üstatlarına bağlıyor. Unutmayalım ki, Tanrı’nın gözünde, az önce adalete teslim ettiğimiz o sefilin hezeyanlarının, Bavyera’lı, aforoz edilmiş Almanın sofrasında yiyip içen üstatlarınkinden hiç farkı yoktur. Sapkınları, kötülükleri hâlâ cezalandırılmamış, hatta saygı duyulan birçok vaazdan kaynaklanmaktadır. Tanrı’nın, benim günahkâr kişiliğim gibi, sapkınlık yılanını yuvalandığı yerde ayırtetmeye çağırdığı kimsenin yazgısı, katlanılması güç bir ıstırap, alçakgönüllü bir acıdır. Ama bu kutsal görevi yerine getirirken insan, açıkça sapkın gibi davranan kimsenin tek sapkın türü olmadığını öğrenir. Sapkınlığı destekleyenleri ayırtetmek için beş gösterge vardır. Birincisi, onları tutukevinde gizlice ziyaret edenler; ikincisi, onların yakalanmasına üzülen, yaşam boyu onların yakın dostları olanlar (gerçekten de bir sapkınla uzun zaman birlikte olan bir kimsenin onun etkinliklerinden habersiz olması güçtür); üçüncüsü, suçları kanıtlanmış olsa bile, sapkınların haksız yere mahkûm edildiklerini öne sürenler; dördüncüsü, sapkınları kovuşturan ve onlara karşı başarıyla vaaz veren kimselere kötü gözle bakan ve onları eleştirenler; bu, onların gözlerinden, burunlarından, gizlemeye çalıştıkları, kendilerine burkuldukları kimselere nefret, yıkımları kendilerini öylesine üzen kimselereyse sevgi gösteren yüz anlatımlarından anlaşılabilir. Son olarak, beşinci gösterge, yakılan Sapkınların kömürleşmiş kemiklerinin toplanarak kutsal emanetlermiş gibi saklanmalarıdır... Ama ben altıncı bir göstergeye de büyük değer veriyor, içlerinde (Ortodoksluğa açıkça aykırı olmasalar da), sapkınların kendi usullerince tasımlama yapabilecekleri önermeler buldukları kitapların yazarlarını da, sapkınlığın açık dostları sayıyorum.”</p>

  <p class="block_11">Bunları söylerken, bir yandan da Ubertino’ya bakıyordu. Fransız temsilcilerin hepsi Bernardo’nun ne demek istediğini anladılar. Toplantı daha şimdiden başarısızlığa uğramıştı; hiç kimse sabahki tartışmayı kaldığı yerden sürdürme yürekliliğini bulamıyordu artık; çünkü her sözcüğün son üzücü olayların ışığı altında değerlendirileceğini biliyordu. Bernardo eğer Papa tarafından iki grup arasında bir uzlaşımı engellemek için gönderilmişse, bunu başarmıştı.</p>

  <p class="block_18"><br class="calibre6" id="calibre_pb_44" /></p>
</body>
</html>
