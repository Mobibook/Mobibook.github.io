<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="MsoNormal1" id="sigil_toc_id_30"><span class="calibre7">BÖLÜM XXXI</span></h1>

  <p class="calibre1"><span class="calibre4">Caligula son resmi malvarlığı kayıtlarının getirilmesini buyurdu ve bunları incelettikten sonra, Fransa'daki en varlıklı kişileri Lyons’a çağırttı: Saray'ın eşyaları Roma’dan geldiğinde iyi para kazanacağından emin olmak istiyordu. Büyük sorumluluklar taşıyan zavallı bir müflis olduğunu, ama İmparatorluğun hatırı için, candan taşralı dostlarının ve Roma’ya gönül borcu duyan müttefiklerinin, onun bu kötü durumundan yararlanmaya kalkmayacaklarına inandığını söyledi. Büyük üzüntüyle satmak zorunda kaldığı aile yadigârlarına gerçek değerlerinden daha düşük fiyat vermemelerini rica etti onlardan.</span></p>

  <p class="calibre1"><span class="calibre4">Bilmediği mezatçı hilesi yoktu; ayrıca, satış ağızlarının çoğunu kaptığı çarşı satıcılarının düzeyini aşan bir sürü numara da kendisi üretmişti. Örneğin, aynı malı, değişik alıcılara, her seferinde kalitesi, yararı ve tarihi hakkında başka başka hikâyeler anlatarak, birkaç kez satıyordu. Ve "gerçek değer"den alıcıların "manevî değer" anlamını çıkarmasını bekliyordu ki, bu, malın hakiki değerinin yüz katı oluyordu her zaman. Şöyle diyordu sözgelimi: "Bu, dedem Marcus Antonius'un en sevdiği koltuktu" — "Tanrı Augustus evlenme şöleninde bu şarap kupasını kullanmıştı" — "Bu elbiseyi, kız kardeşim Tanrıça Panthea, Kral Herod Agrippa'nın hapisten çıkışım kutlamak için verilen kabul töreninde giymişti" — vb. Bir de, kumaşa sanlı küçük şeyleri "piyango" adı altında satma numarası vardı. Birisine eski bir sandalı ya da bir peynir parçasını 2.000 altına sokuşturduğunda, pek keyifleniyordu becerisinden.</span></p>

  <p class="calibre1"><span class="calibre4">Artırma hep kendi koyduğu fiyattan başlıyordu; şöyle diyordu zengin bir Fransıza dönüp: "Sanırım şu kaymak taşı kutu için kırk bin altın demiştiniz. Sağolun. Ama daha iyi bir fiyat bulabiliriz belki. Kim kırk beş bin diyecek?" Tahmin edersiniz: korku, fiyatların hızla yükselmesini sağlıyordu. Böylece, adamların hepsini soyup soğana çevirdi ve on gün süren görkemli bir şenlikle kutladı bunu.</span></p>

  <p class="calibre1"><span class="calibre4">Sonra Ren eyaletlerine yöneldi. Almanları topyekün ortadan kaldıracak bir savaşa hazırlandığını söyledi. Boynunun borcuydu, büyükbabasıyla babasının başladığı işi tamamlamak. En yakın düşmanın yerini saptamak üzere, nehrin karşı yakasına iki alay gönderdi. 1000 kadar tutuklu alındı. Caligula onları gözden geçirdi ve en sağlamlardan 300 genci kendine muhafız olarak ayırdıktan sonra, ötekileri bir uçurumun kenarına dizdirdi. Sıranın başında ve sonunda birer kel kafalı vardı. Şöyle buyurdu Cassius'a: "Uçur kellelerini — bir kel kafadan öteki kel kafaya kadar. Varus'un ölümünün öcü alınsın." Bu katliamın haberi Almanlara ulaşınca, en sık ormanlarının derinlerine çekildiler. Bunun üzerine, Caligula tüm ordusuyla nehri geçti ve her yeri bomboş buldu. Harekâtın ilk günü, salt olaya biraz heyecan katmak için, Alman muhafızlarından birkaçını yakındaki koruya gönderdi. Akşam, kendisine civarda düşman görüldüğü haberi getirildi. Bunun üzerine, "İzciler" ve Muhafız Alayı'ndan bir tabur süvarinin başında saldırıya geçti. Adamları, tutsak olarak, zincirler içinde geri getirdi ve bunu düşmanın büyük üstünlüğüne karşı elde edilmiş ezici bir zafer ilan etti. Silah arkadaşlarını, “İzcilerin Tacı” adını taşıyan yeni bir askeri nişanla ödüllendirdi: Üzerine, değerli taşlarla Güneş, Ay ve Yıldızlar işlenmiş olan ufak bir altın taçtı bu.</span></p>

  <p class="calibre1"><span class="calibre4">Üçüncü gün, yollarının üzerinde dar bir geçit vardı. Ordu, saflar halinde değil, tek kol olarak ilerlemek zorundaydı. Cassius şöyle dedi Caligula'ya: "Buraya oldukça benziyordu Vanus'un pusuya düştüğü yer, Caesar. O günü ömrüm oldukça unutamam. Bölüğümün başında yürüyordum. Tam şu önümüzdeki gibi bir dönemece varmıştık ki, birden müthiş bir savaş çığlığı duyuldu. Tıpkı şu ilerdeki gibi bir çamlıktan geldiydi ses ve ne oluyoruz demeye vakit kalmadan, üç yüz dört yüz mızrak vınlayarak tepemize indi..."</span></p>

  <p class="calibre1"><span class="calibre4">Çabuk, kısrağım! diye haykırdı Caligula dehşet içinde. "Yol verin." Tahtırevanından aşağı atladı, Penelopeye bindi (Incitatus Roma'da yarış kazanmakla meşguldü) ve dörtnala geri döndü. Dört saat içinde tekrar köprüye varmıştı. Ama köprü levazım arabalarıyla öyle tıkalı, kendisi ise </span><span class="calibre2">geçmek için öyle telaş içindeydi ki. atından indi ve bir iskemleye oturup, askerlere onu arabadan arabaya geçirmelerini buyurarak, köprünün karşı tarafına salimen ulaştı. Silahlarını getirtti hemen. Düşmanın kendisiyle savaşı göze alamayacak kadar ödlek olduğunu, dolayısıyla yeni zaferler için başka cepheleri zorlayacağını söyledi.</span></p>

  <p class="calibre1"><span class="calibre4">Bütün kuvvetler tekrar Köln'de toplanınca, Ren'den aşağı doğru yürüdü ve oradan Britanya'ya en yakın liman olan Boulogne'a geçti. Rastlantı şu ki, Britanya Kralı Cymbeline'in vârisi o sırada babasıyla kavga etmişti. Caligula'nın yaklaştığını duyunca, birkaç adamıyla birlikte Manş'ı geçerek Roma'nın korumasına sığındı. Senato'ya, Almanya'yı tümüyle ele geçirdiğini yazmış olan Caligula, şimdi de Kral Cymbeline'in, Scitly adalarından Orkney'e, bütün Britanya adaları üzerinde Roma hükümranlığını kabul ettiğini bildirmek için oğlunu gönderdiğini yazdı.</span></p>

  <p class="calibre1"><span class="calibre4">Bu seferin başından sonuna Caligula'nın yanındaydım ve kaprislerine ayak uydurmakta çok güçlük çektim. Uykusuzluktan yakınıyordu; düşmanı Neptün'ün kulaklarına sürekli deniz sesleri göndererek ona eziyet ettiğini, geceleri elinde çatallı zıpkınla başına dikilip gözdağı verdiğini söylüyordu.</span></p>

  <p class="calibre1"><span class="calibre4">Neptün mü? dedim. "Yerinizde olsam, o saygısızın maneviyatımı bozmasına izin vermezdim. Neden onu da, Almanlara yaptığınız gibi cezalandırmıyorsunuz? Bir kez uyarmıştınız onu, hatırlıyorum; eğer laf anlamamakta diretirse, sizin de hoşgörünüzü sürdürmeniz yanlış olur sanırım."</span></p>

  <p class="calibre1"><span class="calibre4">Gözlerini kısıp hoş olmayan bir ifadeyle beni süzdü. "Deli olduğumu mu düşünüyorsun?" diye sordu bir süre sonra.</span></p>

  <p class="calibre1"><span class="calibre4">Korkudan güldüm. "Deli mi, Caesar? Bana mı soruyorsunuz deli miyim diye? Ben ne diyebilirim? Dünyamız için aklı başındalığın ölçüsü sizsiniz."</span></p>

  <p class="calibre1"><span class="calibre4">“Biliyorsun, çok zor iş insan görünümünde Tanrı olmak Claudius,” dedi sır verircesine. “Deliriyorum sandığım çok oldu. Anticyra'da yapılan kara çöpleme tedavisinin iyi geldiği söyleniyor. Sen ne dersin?”</span></p>

  <p class="calibre1"><span class="calibre4">"Büyük Yunan filozoflarından biri, ama şimdi çıkaramayacağım hangisi olduğunu, zihnini daha da açmak İçin çöpleme tedavisini uygulamış. Ama bana sorarsanız, kesinlikle yapmayın derim. Zihniniz </span><span class="calibre2">zaten damıtılmış su kadar berrak."</span></p>

  <p class="calibre1"><span class="calibre4">''Evet." dedi, "ama geceleri üç saatten daha fazla uyuyabilmek isterdim."</span></p>

  <p class="calibre1"><span class="calibre4">O üç saat insan görünümünde olduğunuz için. dedim. "Kılık değiştirmeyen Tanrılar hiç uyumaz."</span></p>

  <p class="calibre1"><span class="calibre4">Böylece içi rahatladı ve ertesi gün orduyu deniz cephesinde savaş düzenine soktu: Önde okçular ve sapancılar, sonra mızraklı Alman yedekler, sonra esas Roma kuvvetleri ve geride Fransızlar. Süvariler yanlardaydı. Kuşatma araçları, mancınıklar, sapanlar kum tepeciklerinin üstüne yerleştirilmişti. Herkes, şaşkınlık içinde, ne olacak diye bekliyordu. Caligula Penelope'yi diz hizasına kadar denize sürüp bağırdı: "Neptün, eski düşmanım, kendini kolla. Seni ölümüne savaşa çağırıyorum. Hileyle babamın filosunu batırdın, değil mi? Gücünü bana göster, cesaretin varsa!" Sonra, Homeros'tan, Ajax'in Odysseus'la güreş tutmasını anlatan dizeleri okudu:</span></p>

  <p class="calibre1"><span class="calibre4">Ya ben senin ayağını yerden keserim Reis,</span></p>

  <p class="calibre1"><span class="calibre4">Ya da benimkini sen.</span></p>

  <p class="calibre1"><span class="calibre4">Gel, kanıtlayalım gücümüzü...</span></p>

  <p class="calibre1"><span class="calibre4">Küçük bir dalga yuvarlandı geldi. Kılıcıyla ikiye böldü onu ve alayla gülümsedi. Sonra, istifini bozmadan geri çekildi ve "hücum" borusunun çalınmasını buyurdu. Okçular, sapancılar, mızrakçılar aynı anda harekete geçti; nizami piyadeler koltuklarına kadar suya girerek küçük dalgalara kılıç salladılar; süvariler yanlardan saldırıya geçip atlarını yüzdürerek ilerlediler ve dalgaları biçtiler; mancınıklar kaya parçalarını, sapanlar demir uçlu sırıkları salıverdi. Sonra Caligula bir savaş gemisiyle denize açıldı, atılan şeylerin menzilinin hemen ötesine demirledi ve Neptün'e abuk sabuk meydan okumalarla geminin yan tarafından tükürmeye girişti. Neptün kendini savunmak ya da karşılık vermek için hiçbir çaba göstermedi; sadece adamlardan birini ıstakoz ısırdı, birini de denizanası soktu.</span></p>

  <p class="calibre1"><span class="calibre4">Caligula nihayet "toplan" borusunu çaldırdı ve adamlarına kılıçlarının kanını silip ganimeti toplamalarını söyledi. Ganimet, kumsaldaki deniz kabuklarıydı. Her adam bir miğfer dolusu toplayacak </span><span class="calibre2">ve bu, ortadaki büyük kümeye eklenecekti. Sonra kabuklar ayıklandı ve bu duyulmamış zaferin kanıtı olarak Roma'ya gönderilmek üzere kutulara kondu. Askerler bu işi çok eğlenceli buldular; hele Caligula onları adam başına dört altınla ödüllendirince, alkıştan yer gök inledi.</span></p>

  <p class="calibre1"><span class="calibre4">Caligula, zafer anıtı olarak, İskenderiye'deki ünlü fenerin modelinde, çok yüksek bir deniz feneri yaptırdı. Bu fener denizciler için büyük bir nimet oldu o tehlikeli sularda.</span></p>

  <p class="calibre1"><span class="calibre4">Sonra, gene Ren'den yukarı yürüttü bizi. Bonn'a vardığımızda, beni bir kenara çekip esrarengiz bir havayla şöyle dedi: "Alaylar, bu ordugâhta, yokluğumda babama başkaldırmakla bana ettikleri hakaretin cezasını çekmediler. Hatırlarsın, geri dönüp babam için yeniden düzeni sağlamak zorunda kalmıştım."</span></p>

  <p class="calibre1"><span class="calibre4">Gayet iyi hatırlıyorum, dedim. "Ama bu epey zaman önceydi, değil mi? Aradan yirmi altı yıl geçtikten sonra, o zaman orduda bulunanlardan çok kişi kalmış olamaz. O korkunç günü yaşayanlardan muhtemelen yalnız siz ve Cassius Caerea varsınız burada."</span></p>

  <p class="calibre1"><span class="calibre4">Öyleyse sadece on kişiden birini öldürürüm, dedi.</span></p>

  <p class="calibre1"><span class="calibre4">Birinci ve Yirminci alaylar özel bir toplantıya çağrıldı ve adamlara, havanın sıcaklığından ötürü, silahsız gelebilecekleri söylendi. Muhaliz Alayı süvarileri de toplantıya çağrıldı, ama onlara kılıçlarından başka mızraklarını da getirmeleri bildirildi. Bir çavuş buldum. Philippi'de çarpışmış olabilirdi adam: O kadar yaşlı ve yara izleriyle kaplıydı. "Çavuş, beni tanıyor musun?" dedim ona.</span></p>

  <p class="calibre1"><span class="calibre4">Hayır efendim. Sanmıyorum. Galiba bir eski Konsülsünüz.</span></p>

  <p class="calibre1"><span class="calibre4">Germanicus'un kardeşiyim ben.</span></p>

  <p class="calibre1"><span class="calibre4">Öyle mi efendim? Kardeşi olduğunu bilmiyordum efendim.</span></p>

  <p class="calibre1"><span class="calibre4">"Haklısın. Ben asker değilim, önemli biri de değilim. Ama sizin için önemli bir mesajım var. Öğleden sonra toplantıya giderken kılıçlarınızı fazla uzakta bırakmayın!”</span></p>

  <p class="calibre1"><span class="calibre4">Niçin efendim, eğer sormama izin verirseniz?"""</span></p>

  <p class="calibre1"><span class="calibre4">Çünkü onlara ihtiyacınız olabilir. Belki Almanlar saldırır ansızın. Belki de bir başkası.</span></p>

  <p class="calibre1"><span class="calibre4">Beni dikkatle süzdü ve ciddi olduğumu anladı.</span></p>

  <p class="calibre1"><span class="calibre4">Size minnettarım efendim. Arkadaşlara bildireceğim, dedi.</span></p>

  <p class="calibre1"><span class="calibre4">Piyadeler tribün kürsüsünün önüne dizilmişlerdi, Caligula onlara asık yüz ve çatık kaşlarla hitap etti-, ayağını yere vuruyor, elleriyle havayı biçiyordu. Onlara belirli bir geceden söz etmeye başladı: Yıllar önce, güz başında, yıldızsız bir gök altında... Bu sırada adamlardan bazıları, iki süvari birliği arasındaki geçitten sıvışmaya başladılar. Kılıçlarını almaya gidiyorlardı. Diğerleri, asker harmaniyelerinin altına gizlenmiş oldukları kılıçlarını çektiler. Caligula neler olduğunu farketmişti sanırım: çünkü bir cümlenin ortasında sesinin tonunu birden değiştiriverdi. Şükür unutulan o kötü günlerle, bugünkü şan, zenginlik ve zafer dönemi arasındaki mutlu çelişkiyi vurgulamaya başladı. "Minik oyun arkadaşınız büyüdü," dedi "ve dünyanın gelmiş geçmiş en güçlü İmparatoru oldu. Hiçbir düşman, en yırtıcısı bile, onun yenilmez silahlarına karşı koyamaz."</span></p>

  <p class="calibre1"><span class="calibre4">Benim yaşlı çavuş öne koştu. "Yandık Caesar!" diye haykırdı. "Düşman Köln'de nehri geçmiş — üç yüz bin kişi. Lyons’u yağmalamaya gidiyorlarmış. Sonra da Alpler'i aşıp Roma'yı yağma edeceklermiş!"</span></p>

  <p class="calibre1"><span class="calibre4">Caligula dışında kimse inanmadı bu saçma hikâyeye. Sapsarı kesildi korkudan, kürsüden aşağı atladı, önüne ilk çıkan atı yakaladı, eyere kendini zor attı ve yıldırım hızıyla ordugâhtan çıktı. Seyislerden biri dörtnala peşinden gitti. Caligula dönüp şöyle demiş ona: "Tanrıya şükür, hâlâ Mısır var elimde. Hiç değilse orada güvencede olurum. Almanlar denizcilikten anlamaz."</span></p>

  <p class="calibre1"><span class="calibre4">Gülmekten katıldı herkes! Ama bir albay iyi bir atla arkasından giderek çok geçmeden onu yakaladı ve haberin abartılmış olduğuna ikna etti. Sadece küçük bir birlik, dedi, nehri geçmiş ve geri püskürtülmüştü; Roma yakasında şimdi hiçbir düşman yoktu. Caligula bir sonraki kentte durdu ve Senato’ya, bütün savaşlarının başarıyla sonuçlandığını ve defne-taçlı askerleriyle dönmek üzere olduğunu bildiren bir mesaj gönderdi. Kendisi en ağır sefer koşullarında — basit bir erden farksız — yaşarken, Kentte olağan yaşamlarını — tiyatro, hamam, akşam yemekleri — sürdüren o yüreksiz kül kedilerini sert bir şekilde suçladı.</span></p>

  <p class="calibre1"><span class="calibre4">Senato Caligula'yı nasıl yatıştıracağını düşünüyordu: Kendisine hiçbir onur payesi vermemeleri yolunda kesin emirleri vardı. Yine de, görkemli zaferlerinden ötürü onu kutlamak ve çok özlendiği Roma'ya bir an önce dönmesini rica etmek üzere bir heyet gönderdiler. Emirlerine rağmen kendisine zafer töreni bahşedilmediği ve gönderilen mesajda kendisinden Zeus olarak değil, sadece İmparator Gaius Caligula olarak söz edildiği için müthiş öfkelendi Caligula. Elini kılıcının kabzasına vurup bağırdı: "Bir an önce döneceğim kuşkusuz! Ve elimde bununla!"</span></p>

  <p class="calibre1"><span class="calibre4">Üçlü bir zafer törenine (Almanya'ya, Britanya'ya ve Neptün'e karşı) hazırlanmıştı. İngiliz tutsaklar olarak Cymbeline'in oğluyla adamları ve Boulogne'da el koyduğu birkaç İngiliz ticaret gemisinin mürettebatı vardı. Alman tutsaklar olarak, üç yüz gerçek tutsaktan başka, Fransa'da bulabildiği en uzun boylu adamları sarı peruklar ve Alman giysileri içinde kullanacaktı. Adamlar aralarında Almanca sanılabilecek garip bir lehçe konuşuyorlardı. Ama, dediğim gibi, Senato ona resmi zafer töreni bahşetmekten çekindiği için, gayriresmi bir törenle yetinmek zorunda kaldı. Kente, Baiae'deki köprüden geçtiği havayla girdi ve ancak aklı başında bir kadın olan Caesonia'nın araya girmesi, onu tüm Senato'yu kılıçtan geçirmekten alıkoydu. Halkı, geçmişte kendisine yardımda gösterdikleri cömertlik için, Saray'ın terasından altın ve gümüş paralar saçarak ödüllendirdi. Ama bunların arasına kor halinde demir parçaları da karıştırmakla, amfideki davranışlarından ötürü onları henüz bağışlamadığını belirtti. Askerlere canlarının her istediğini yapabilecekleri ve bedava olarak istedikleri kadar içebilecekleri söylendi. Bu izinden sonuna kadar yararlandılar: Sıra dükkânlar baştan aşağı yağma edildi, genelevler semti yakıldı ve on gün düzen sağlanamadı.</span></p>

  <p class="calibre1"><span class="calibre4">Eylül ayındaydı bu. Caligula seferdeyken, işçiler, Palatine Tepesi'nde, Castor ve Pollux Tapınağının öbür yanındaki yeni tapınağın yapımıyla uğraşmışlardı. Pazar Yeri'ne kadar uzanan bir ek bina yapılmıştı. Caligula şimdi Castor ve Pollux Tapınağını, Tanrıların heykelleri arasından bir geçit açtırarak, yeni tapınağın girişi haline getirdi. "Göksel İkizler kapıcılarım oldu," diye böbürleniyordu. Sonra, Yunanistan Valisine yazarak, oradaki tapınaklarda bulunan en ünlü Tanrı </span><span class="calibre2">heykellerini toplamasını ve Roma'ya göndermesini bildirdi. Heykellerin kafalarını söküp, yerlerine kendininkini koymayı tasarlıyordu. En çok istediği de, Olympos Zeus'unun devasa heykeliydi. Bu heykelin Roma'ya taşınabilmesi için özel bir gemi yaptırdı. Ama, tam kızaktan indirilecekken, yıldırım çarptı gemiye. Ya da öyle rapor edildi; aslında mürettebatın, boşinanlarından ötürü, gemiyi kasten yaktıkları kanısındayım ben. Gelgelelim, Capitol Zeus'u Caligula'yla kavga ettiğine pişman oldu (ya da Caligula öyle anlattı bize) ve geri dönüp tekrar yanında oturması için ona yalvardı. Caligula yeni tapınağının neredeyse tamamlandığını söyledi; ama Capitol Zeus'u aşağıdan alıp özür dilediği için bir ödün vermeye razı oldu; Vadinin üzerinden bir köprü geçirerek iki tepeyi birleştirecekti. Ve öyle yaptı; köprü Augustus Tapınağı’nın damının üstünden geçti.</span></p>

  <p class="calibre1"><span class="calibre4">Caligula şimdi açıktan açığa Zeus'tu. Yalnız Latin Zeus'u değil, Olympos Zeus'uydu da; yalnız o da değil, kafalarını kesip yeniden kafa taktırdığı bütün öteki Tanrı ve Tanrıçaların hepsiydi. Bazen Apollon, bazen Merkür, bazen Pluto'ydu; ve hangisiyse, ona uygun kılığı giyiyor ve ona uygun kurbanların kesilmesini buyuruyordu. Uzun, saydam bir ipek giysi, kızıl peruk ve yüksek ökçeli ayakkabılarla, yüzü boyalı ve göğüsler takviyeli. Venüs kılığında dolaştığını gördüm. İyi Tanrıça'nın Aralık Şenliği’nde, bizzat İyi Tanrıça olarak oradaydı: Tam bir kepazelikti o. Mars da sevdiği kişiliklerdendi. Ama çoğun Zeus'tu: Başında zeytin dalından taç, incecik altın tellerden sakal, parlak mavi ipek pelerin ve elinde, şimşeği simgeleyen kertikli bir electrum* parçasıyla dolaşırdı. Bir gün, gene Zeus kılığında, Pazar Yeri'ndeki Hatip Kürsüsünden bir konuşma yapmaktaydı. "Yakında," dedi, "makamım için Alplerin tepesinde bir kent kurmayı düşünüyorum. Biz Tanrılar, dağ tepelerini sağlıksız ırmak vadilerine yeğleriz. Alplerden bütün İmparatorluğumu — Fransa'yı, İtalya'yı, İsviçre'yi, Tirolleri, Almanya'yı — kuşbakışı seyredeceğim. Aşağıda herhangi bir ihanet tohumu görürsem, şöyle bir gök gürültüsüyle uyaracağım. (Bir homurtu çıkardı).</span></p>

  <p class="calibre1"><span class="calibre4">* eleetrum: eskiden bulunan bir çeşit doğal altın-gümüş alaşımı.</span></p>

  <p class="calibre1"><span class="calibre4">Uyarı dikkate alınmazsa, haini bir yıldırımla yakıp kül edeceğim. Böyle!" (Elindeki şimşek parçasını kalabalığa fırlattı. Şimşek bir heykele çarptı ve kimseye zarar vermeden yere düştü). Kalabalığın arasında bulunan bir yabancı — Roma'ya gezmek için gelmiş Marsilyalı bir kunduracı — kahkahayla gülmeye başladı. Caligula adamı tutuklattı, kürsünün yanına getirtti, sonra eğilip sert bir ifadeyle sordu: "Ben kimim dersin?" "Büyük bir palavracı," dedi kunduracı. Caligula afalladı. '"Palavracı!" diye tekrarladı. ”Ben miyim palavracı?" "Evet," dedi Fransız. "Ben yoksul bir kunduracıyım. Roma'ya ilk gelişim bu. Daha kibarı nedir, bilmiyorum. Ama bizim orda, biri sizin yaptığınızı yaparsa, büyük palavracı derler."</span></p>

  <p class="calibre1"><span class="calibre4">Caligula da gülmeye başladı. "Zavallı sersem," dedi. "Tabii derler. Fark da bu zaten."</span></p>

  <p class="calibre1"><span class="calibre4">Herkes kırılıyordu gülmekten; ama Caligula'ya mı, kunduracıya mı güldükleri belli değildi. Bunun üzerinden çok geçmeden, bir gök gürültüsü ve şimşek makinesi yaptırdı. Bir fitili ateşleyince, makine bir gümbürtü ve parıltı çıkarıyor ve istediği yöne taşlar yağdırıyordu. Ama, sağlam kaynaklardan biliyorum, geceleyin gerçek bir fırtına kopsa, yatağının altına girerdi. Buna ilişkin hoş bir hikâye de var. Bir gün Venüs kılığında ortalarda salınırken fırtına çıktı. "Babacığım. Babacığım, cici kızına kıyma!" diye ağlamaya başladı Caligula.</span></p>

  <p class="calibre1"><span class="calibre4">Fransa'da kazandığı paralar çok geçmeden suyunu çekti ve geliri artırmak için yeni yöntemler icat etti. Şimdi bunlardan en sevdiği, ona para bırakmadan ölenlerin vasiyetlerini incelemekti: Sonra, kendisinin vasiyet sahibine sağladığı yararların kanıtlarını gösteriyor ve ölenin ya nankör ya da vasiyeti yaptığı sırada akli dengesinin bozuk olduğunu; ama kendisinin akli dengesinin bozuk olduğunu düşünmeyi yeğlediğini söylüyor, vasiyeti iptal edip kendini baş vâris yapıyordu. Sabah erkenden Adliyeye gidip bir karatahtaya o gün kazanmayı tasarladığı tutarı — genellikle 200.000 altın — yazıyor ve bunu elde edince Mahkemeyi tatil ediyordu. Bir sabah çeşitli tür dükkânların çalışma saatlerine ilişkin bir kararname çıkardı. Bunu çok küçük harflerle, ufacık bir ilan levhasına yazdırarak bir direğin yukarı yanına koydurttu. Önemi fark edilmediği için, kimse okumak zahmetine girmedi tabii. O gün öğleden sonra, görevli </span><span class="calibre2">subaylar, bilmeden kararnameyi çiğnemiş; olan birkaç yüz dükkancının adlarını aldılar. Adamlar Mahkemeye getirilince, cezayı hafifletici neden olarak, İmparatoru çocuklarıyla eşit düzeyde vâris gösterdikleri — eğer öyle yapmışlarsa — belirtmelerine izin verdi. Tabii pek azı bunu yapmıştı. Bu olaydan sonra, varlıklı kişilerin Saray Hazinedarına, vasiyetlerinde Caligula'nın baş vâris olarak geçtiğini bildirmeleri âdet oldu. Ama bazı durumlarda, bu önlem de ters tepti, Çünkü Caligula, kendisine babaannem Livia'dan miras kalan ilâç sandığından yararlanıyordu. Bir gün, vasiyetlerini yeni yapmış birtakım kişilere armağan olarak meyve şekerlemeleri gönderdi. Anında can verdi hepsi. Kuzenim Fas Kralını da Roma'ya çağırttı ve kısaca, "Ptolemaios, servetine ihtiyacım var," diyerek öldürttü onu.</span></p>

  <p class="calibre1"><span class="calibre4">Caligula Fransa'dayken, Roma'da mahkûm edilenlerin sayısı bir hayli azalmış ve hapishaneler boşalmıştı; vahşi hayvanlara atacak kurbanların da azalması demekti bu. Caligula seyircileri kullanarak bu açığı kapattı; dostlarını yardıma çağırmalarını önlemek için de, ilkin dillerini kestiriyordu. Gitgide daha kaprisli oluyordu. Apollon olduğu bir gün, bir rahip ona bir yavru boğa kurban etmek üzereydi. Alışılagelen yöntem, rahip yardımcısının boğaya bir taş baltayla vurup sersemletmesi, sonra da rahibin hayvanın gırtlağını kesmesiydi. Caligula rahip yardımcısı kılığında geldi ve her zamanki soruyu sordu: “Vurayım mı?” Rahip, "Vur," deyince de baltayı güm diye rahibin kafasına indirdi.</span></p>

  <p class="calibre1"><span class="calibre4">Ben Briséis ve Calpurnia ile yoksulluk içinde yaşıyordum hâlâ. Borcum harcım yoktu gerçi, ama çiftlikten gelen küçük gelirim dışında param da yoktu. Parasızlığımın Caligula'nın kulağına gitmesini sağladım; anlayış gösterip, gerekli mali koşullara artık sahip değilsem de, Senatörlüğümü sürdürmeme izin verdi. Ama durumumu günden güne daha güvensiz hissediyordum. Ekim başlarında bir gece yarısı, ön kapının hızlı hızlı çalınmasıyla uyandım. Pencereden başımı uzatıp, "Kim o?" diye sordum.</span></p>

  <p class="calibre1"><span class="calibre4">“Acele Saray'a çağırılıyorsunuz.”</span></p>

  <p class="calibre1"><span class="calibre4">“Sen misin Cassius Chaerea? Öldürecekler mi beni, biliyor musun?”</span></p>

  <p class="calibre1"><span class="calibre4">Aldığım emir sizi hemen oraya götürmek.</span></p>

  <p class="calibre1"><span class="calibre4">Calpurnia ve Briséis ağlamaya haşladı; ikisi de bana sevgiyle sarılıp veda ettiler. Giyinmeme yardım ederlerken kalan birkaç parça malımı kimlere vereceklerini, küçük Antonia'yla ne yapacaklarını, cenazemle ilgili talimatı vb alelacele anlattım onlara. Hepimiz için çok duygulandırıcı bir sahneydi bu, ama uzatmaya cesaret edemedim. Az sonra, Cassius'un yanında topallaya topallaya Saray'ın yolunu tutmuştum, "İki eski Konsül de sizinle birlikte çağrıldı," dedi Cassius homurdanır gibi. Adlarını söyleyince daha beter kaygılandım. Varlıklı adamlardı:</span></p>

  <p class="calibre1"><span class="calibre4">Tam Caligula’nın kendisine karşı komplo kurmakla suçlayacağı türden. Ama niçin ben? İlk varan ben oldum. Öbür ikisi de, hemen arkamdan, telaş ve korkudan soluk soluğa yetiştiler. Mahkeme Salonuna alındık ve tribün kürsüsüne bakan yüksekçe bir platformun üstündeki iskemlelere oturtulduk. Alman askerlerden bir grup nöbetçi arkamızda durmuş, kendi dillerinde fısıldaşıyorlardı. Tribün kürsüsünün üzerindeki iki ufacık yağ kandili dışında, odada hiçbir ışık yoktu. Arkadaki pencerelerde, üzerine gümüş yıldızlar işlenmiş kara perdeler bulunduğunu farkettik, Yanımdakilerle sessizce el sıkışarak vedalaştım. Şu ya da bu zaman, beni birçok kez aşağılamış kişilerdi; ama ölümün gölgesinde böyle ufak tefek şeyler unutulur. Orada, bir şeylerin olmasını bekleyerek, şafak sökene dek oturduk.</span></p>

  <p class="calibre1"><span class="calibre4">Ansızın bir zil şakırtısıyla flüt ve kemanların neşeli sesini duyduk. Tribün kürsüsünün yan tarafındaki bir kapıdan, tek sıra halinde köleler, her biri ikişer lamba taşıyarak içeri girdi ve lambaları yandaki masaların üzerine koydular. Sonra güçlü bir hadım sesi o meşhur "Gecenin Uzun Nöbetleri" şarkısını söylemeye başladı. Köleler çekildi. Bir hışırtı duyuldu ve pembe ipek kadın giysileri içinde, başında sahte güllerden bir taç bulunan, uzun boylu, hantal bir gövde dans ederek içeri süzüldü. Caligula'ydı bu.</span></p>

  <p class="calibre1"><span class="calibre4">Ve sonra gül parmaklı Tanrıça</span></p>

  <p class="calibre1"><span class="calibre4">Yıldızlı geceyi toplayıp kaldıracak...</span></p>

  <p class="calibre1"><span class="calibre4">Burada, penceredeki perdeleri çekerek günün ilk ışınlarını ortaya</span></p>

  <p class="calibre1"><span class="calibre4">serdi. Sonra, şarkıda gül parmaklı Tanrıçanın teker teker lambaları söndürdüğü bölüm gelince, bu olayı da gösteriye kattı. Püf. Püf. Püf.</span></p>

  <p class="calibre1"><span class="calibre4">Ve tatlı şehvetin ağlarına dolanmış Kaçak sevdalıların yattığı yerde...</span></p>

  <p class="calibre1"><span class="calibre4">Geride durduğu için fark etmemiş olduğumuz bir yataktan, çırılçıplak bir kızla bir erkeği tutup çıkardı Şafak Tanrıçası ve sessiz bir gösteriyle onlara ayrılma zamanının geldiğini anlattı. Kız çok güzeldi. Erkek, hadım sesli şarkıcıydı. Sanki derin bir kederle, ayrı ayrı yönlere yürüdüler.</span></p>

  <p class="calibre1"><span class="calibre4">Ey Şafak, Tanrıçaların en alımlısı.</span></p>

  <p class="calibre1"><span class="calibre4">Var mı senin usul, zarif adımlarınla</span></p>

  <p class="calibre1"><span class="calibre4">Her derde deva olan bir başkası?</span></p>

  <p class="calibre1"><span class="calibre4">diyen son dizeler geldiğinde, hemen yere kapanma uyanıklığım gösterdim. Yanımdakiler de beni izlemekte gecikmediler. Caligula sekerek sahneden çekildi ve az sonra onunla kahvaltıya çağrıldık. “Ey Tanrıların Tanrısı,” dedim, “bende böylesine derin bir ruhsal coşku uyandıran bir başka gösteriye hayatımda tanık olmadım. Güzelliğini anlatacak söz bulamıyorum.”</span></p>

  <p class="calibre1"><span class="calibre4">Yanımdakiler de benimle aynı kanıda olduklarını belirterek, böylesine eşsiz bir gösterinin bu kadar az seyirci önünde oynanmasının ne büyük kayıp olduğunu söylediler. Kendinden hoşnut bir havayla, "Bu sadece bir prova." dedi. Yakında, amfide bütün Kent için tekrarlayacaktı. Koskoca açık hava tiyatrosunda perde çekme efektini nasıl yapabileceğini pek anlamadım, ama bir şey demedim bu konuda. Leziz bir kahvaltı ettik. Kıdemli eski Konsül yere oturmuş, bir yandan ardıç kuşu böreğini atıştırıyor, öbür yandan Caligula'nın ayağını öpüyordu. Tam, eve döndüğümü görünce Calpurnia ile Briseis ne kadar sevinecek diye düşünüyordum ki, pek keyifli görünen Caligula birden sordu: "Güzel kızdı, değil mi Claudius? Senin gibi bir eski zamparanın gözünden kaçmamıştır tabii!"</span></p>

  <p class="calibre1"><span class="calibre4">Gerçekten çok güzeldi. Efendimiz.</span></p>

  <p class="calibre1"><span class="calibre4">Ve de hâlâ bakire, bildiğim kadarı. Evlenmek ister miydin onunla? Yaparım istersen. Bir an benim de ilgimi çeker gibi oldu, ama tuhaf bir şey, olgunlaşmamış kadınlardan hoşlanmıyorum artık... aslına bakarsan, olgun kadınlardan da, Caesonia hariç. Tanıdın mı kızı?</span></p>

  <p class="calibre1"><span class="calibre4">Hayır Efendimiz, sadece size bakıyordum, doğrusunu isterseniz.</span></p>

  <p class="calibre1"><span class="calibre4">Kuzinin Messalina, Barbatus'un kızı. İhtiyar kodoş hiç karşı koymadı kızı bana göndersin dediğimde. Hepsi birbirinden ödlek, Claudius.</span></p>

  <p class="calibre1"><span class="calibre4">Evet, Efendimiz Hazretleri.</span></p>

  <p class="calibre1"><span class="calibre4">Pekâlâ, o zaman yarın sizi evlendiririm. Şimdi yatmaya gidiyorum.</span></p>

  <p class="calibre1"><span class="calibre4">Sonsuz teşekkürler, Efendimiz.</span></p>

  <p class="calibre1"><span class="calibre4">Bana öteki ayağını uzattı öpmem için. Ertesi gün sözünü tuttu ve bizi evlendirdi. Messalina'nın drahomasının onda birini yaptığı işin ücreti olarak kabul etti, ama bunun dışında yeteri kadar kibar davrandı. Calpurnia beni sağ gördüğüne çok sevinmişti; evlenmeme de aldırmamış gibi yaptı. Bir iş konuşması havasıyla şöyle dedi: "Tamam, canım, ben çiftliğe dönüp gene senin oradaki işlerine bakarım. Bu kadar güzel bir karın varken beni özlemezsin zaten. Hem şimdi paran olduğuna göre, gene Saray'da oturman gerekecek."</span></p>

  <p class="calibre1"><span class="calibre4">Ona bu evliliğe zorla itildiğimi ve onu gerçekten çok özleyeceğimi söyledim. Ama burun kıvırdı bana: Messalina ondan iki kat daha güzel, üç kat daha zeki, üstelik soylu ve paralıydı. Ona daha şimdiden âşık olduğumu söyledi.</span></p>

  <p class="calibre1"><span class="calibre4">Tedirgin oldum. Calpurnia tek gerçek dostum olmuştu o dört yıllık sefalet boyunca. Benim için yapmadığı var mıydı? Yine de haklıydı: Messalina'ya gerçekten âşıktım ve Messalina şimdi karım olacaktı. Calpurnia'ya yer olamazdı Messalina ortadayken.</span></p>

  <p class="calibre1"><span class="calibre4">Giderken ağlıyordu. Ben de. Ona âşık değildim, ama en vefalı dostumdu ve eğer bir gün ona ihtiyacım olursa, her zaman yanımda bulacağımı biliyordum. Drahoma parası elime geçtiğinde Calpurnia'yı unutmadığımı söylemem gereksiz sanırım.</span></p>

  <h1 class="MsoNormal1" id="sigil_toc_id_31"><span class="calibre7">BÖLÜM XXXII</span></h1>

  <p class="calibre1"><span class="calibre4">Messalina, kara kehribar gibi gözleri, kıvır kıvır gür saçları, ince kıvrak vücuduyla olağanüstü güzel bir kızdı. Neredeyse hiç konuşmuyordu ve beni aşktan çıldırtan esrarengiz bir gülümsemesi vardı. Caligula'dan yakasını kurtardığına memnundu; ve benimle evliliğin ona sağladığı avantajları fark etmekte gecikmediği için, onun da beni, benim onu sevdiğim kadar sevdiğine beni tümüyle inandıracak şekilde davrandı. Çocukluğumdan bu yana ilk kez âşık oluyordum ve ne çok zeki, ne de çok çekici olmayan ellilik bir adam, çok zeki ve çok çekici on beşlik bir kıza tutulursa, sonu pek parlak olmaz genellikle. Ekim ayında evlendik. Aralık’ta benden gebe kalmıştı. On yaşındaki küçük Antonia'mdan çok hoşlanır görünüyordu. Çocuğun anne diyebileceği, yaşı ona arkadaş olabilecek kadar yakın, ona toplum içinde nasıl davranacağını öğretebilecek ve onu gezdirebilecek (Calpurnia yapamazdı bunları) birinin olması, benim için büyük bir iç rahatlığıydı.</span></p>

  <p class="calibre1"><span class="calibre4">Messalina ve ben gene Saray'da oturmaya çağrıldık. Ters bir zamanda vardık Saray'a. Bassus adında bir tüccar, Saray Muhafızlarından bir yüzbaşıya Caligula'nın gündelik alışkanlıklarına ilişkin sorular sormuştu — uyuyamadığı için geceleri koridorlarda dolaştığı doğru muydu? Ne zamanlar yapardı bunu? Genellikle hangi koridorlarda dolaşırdı? Hangi nöbetçiler olurdu yanında? Yüzbaşı olayı Cassius'a, Cassius da Caligula'ya bildirdi. Bassus tutuklanıp sorguya çekildi. Caligula'yı öldürmeyi tasarladığını itiraf etmek zorunda kaldı, ama işkence altında bile, bu işte ortakları olduğunu reddetti. Bunun üzerine, Caligula Bassus'un yaşlı babasına oğlunun idamında bulunmak üzere Saray'a gelmesini buyurdu. Bassus'un Caligula'yı öldürme tasarılarından hiç haberi olmayan, hatta tutuklandığını bile bilmeyen ihtiyar, oğlunu işkenceden perişan, yerde inler görünce büyük bir şok geçirdi. Ama kendini tuttu ve oğlunun gözlerini kapatmak üzere kendisini çağırtmak inceliğini gösterdiği için Caligula'ya teşekkür etti. Caligula güldü.</span></p>

  <p class="calibre1"><span class="calibre4">Gözlerini kapatmak mı! Kapatacak gözleri olmayacak hainin! Az sonra ikisini de çıkaracağım. Seninkileri de.</span></p>

  <p class="calibre1"><span class="calibre4">Bassus'un babası şöyle dedi: "Canımızı bağışla. Biz güçlü kişilerin elinde sadece birer maşayız. Hepsinin adını vereceğim size."</span></p>

  <p class="calibre1"><span class="calibre4">Bu, Caligula'yı etkiledi ve yaşlı adam Muhafız Alayı Komutanını, Almanların Komutanını, Hazinedar Callistus'u, Caesonia'yı, Mnester'i ve daha üç dört kişiyi sayınca, korkudan beti benzi attı. "Peki, yerime kimi İmparator yapacaklarmış?" diye sordu.</span></p>

  <p class="calibre1"><span class="calibre4">Amcanız Claudius'u,</span></p>

  <p class="calibre1"><span class="calibre4">O da işin içinde mi?</span></p>

  <p class="calibre1"><span class="calibre4">Hayır, sadece göstermelik olarak kullanacaklardı onu.</span></p>

  <p class="calibre1"><span class="calibre4">Caligula hemen çıkıp Muhafız Alayı Komutanını, Almanların Komutanını, Hazinedarı ve beni ayrı bir odaya aldı. Beni göstererek sordu ötekilere: "Bu yaratık İmparator olabilir mi?"</span></p>

  <p class="calibre1"><span class="calibre4">Ancak siz olur derseniz, Zeus, diye yanıtladılar şaşkınlık içinde.</span></p>

  <p class="calibre1"><span class="calibre4">Onları hüzünlü bir gülümsemeyle süzdü. "Ben bir kişiyim, siz üç. İkiniz silahlısınız, ben silahsızım. Eğer benden nefret ediyorsanız ve beni öldürmek istiyorsanız, hemen öldürün beni ve şu zavallı budalayı İmparator diye yerime geçirin."</span></p>

  <p class="calibre1"><span class="calibre4">Hepimiz yüzükoyun kapandık. İki asker yerden kılıçlarını uzatıp, "Böyle bir hainlik aklımızın ucundan bile geçmedi Efendimiz. İnanmıyorsanız, buyurun, öldürün bizi!"</span></p>

  <p class="calibre1"><span class="calibre4">Biliyor musunuz, bizi gerçekten öldürmek üzereydi! Ama bir an durakladığında şöyle dedim: "Yüce Tanrı, beni buraya getiren albay, Bassus'un babasının bu sadık adamlara yönelttiği suçlamaları anlattı. Bunların yalan olduğu açık. Eğer Bassus gerçekten onlar tarafından yönetilseydi, yüzbaşıdan sizin davranışlarınız hakkında bilgi toplamaya gerek duyar mıydı? Bütün gereken bilgiyi bu komutanların kendilerinden edinemez miydi? Hayır, Bassus'un babası tapon bir yalanla kendinin ve oğlunun canını kurtarmaya çalıştı."</span></p>

  <p class="calibre1"><span class="calibre4">Caligula sözlerimden ikna olmuş göründü. Elini uzattı öpmem için, yerden kalkmamızı söyledi ve kılıçları geri verdi. Bassus ve babası Almanlar tarafından baltayla parça parça edildi. Ama Caligula öldürülme</span></p>

  <p class="calibre1"><span class="calibre4">korkusunu kafasından atamıyordu ve zamanla ortaya çıkan birtakım uğursuz belirtiler daha da artırdı bu korkusunu. İlk olarak, Saray'daki nöbetçi kulübesine yıldırım düştü. Soma Incitatus, bir akşam yemeğe getirildiğinde şaha kalktı, nallarından biri fırlayıp Julius Caesar'a ait olan bir kaymak taşı kupayı kırdı ve şarap yerlere döküldü. En kötü belirti de Olympos'da işçiler, Caligula’nın buyruğu uyarınca, Zeus heykelini, Roma'ya taşınmak üzere parçalara ayırmaya başladıklarında oldu. Heykele takılacak yeni Caligula kafasına ölçü olarak kullanılsın diye ilk olarak kafa sökülecekti. İşçiler kasnağı tapınağın çatısına yerleştirmiş, heykelin boynuna ilmeği geçirmiş, tam yukarı çekmek üzereydiler ki, bütün bina gümbür gümbür bir kahkahayla sarsıldı. İşçiler dehşet içinde kaçıştılar ve yerlerine işi bitirmeyi göze alacak kimse bulunamadı.</span></p>

  <p class="calibre1"><span class="calibre4">Caesonia şimdi ona yönetimini yumuşatmasını ve halkın korkusunu değil, sevgisini kazanmasını salık veriyordu; çünkü, "şaşmaz sertlik" yöntemleriyle, adını duyanı titretir olmuştu. Caesonia, Caligula'nın ne kadar tehlikeli bir yerde olduğunun ve eğer ona bir şey olursa, kendisinin de okkanın allına gideceğinin bilincindeydi: Tek şansı, onu zulümlerinden vazgeçirmek için elinden geleni yaptığının bilinmesiydi. Caligula çok ihtiyatsız davranıyordu şimdi. Sırayla Muhafız Alayı Komutanına, Almanların Komutanına ve Hazinedara gitmiş ve hepsine, ayrı ayrı, sır verirmişçesine, "Sana güveniyorum, ama ötekiler bana karşı komplo hazırlıyorlar. Onları can düşmanım olarak görmeni istiyorum," demişti. Adamlar kendilerine söylenenleri karşılaştırdılar ve bu yüzden, gerçek bir komplo hazırlandığında görmezden geldiler. Caligula, Caesonia'nın öğütlerini doğru bulduğunu ve ona teşekkür ettiğini söyledi; düşmanlarıyla barıştıktan sonra kesinlikle yapacaktı onun dediklerini.</span></p>

  <p class="calibre1"><span class="calibre4">Senato’yu topladı ve bize şu havada bir konuşma yaptı: “Düşmanlarım, yakında hepiniz affıma mazhar olacaksınız ve sizleri, sevgi ve barış içinde bin yıl yöneteceğim. Kehanet böyle. Ama o altın çağ gelmeden önce, bu Meclisin taşları üzerinde birçok kelle yuvarlanacak ve kanlar sütunların tepesine kadar fışkıracak. Çılgın bir beş dakika olacak bu.” Önce 1000 yıllık barışın, sonra o çılgın beş dakikanın gelmesini yeğlerdik.</span></p>

  <p class="calibre1"><span class="calibre4">Komplo Cassius Charea tarafından hazırlandı. Cassius, üstlerinin buyruklarına körü körüne uymaya alışkın, eski kafalı bir askerdi. Bu yapıda bir adamın, en ağır yeminlerle bağlılık andı içtiği Başkomutanının canına yönelik bir komplo düzenlemeyi düşünebilmesi için işlerin gerçekten kötü olması gerekir. Caligula Cassius'a son derece kötü davranmıştı. Onu Muhafız Alayı’nın komutanı yapacağına kesin söz vermiş, sonra da tek bir açıklama ya da özür sözü etmeksizin, kıdemsiz ve asker olarak hiçbir özelliği olmayan bir yüzbaşıyı, Saray'da gösterdiği şaşırtıcı içme becerisinin ödülü olarak, bu göreve getirmişti. Yüzbaşı, üç galon şarabı, testiyi dudaklarından ayırmadan bitireceğini söylemiş ve gerçekten yapmıştı dediğini — gözlerimle gördüm — ; kusmamıştı üstelik. Caligula bu adamı Senatör de yapmıştı. Oysa, Cassius'u en tatsız ayak işlerinde ve görevlerde kullanıyordu (ödenmesi gerekmeyen vergilerin toplanması, asılsız suçlar yüzünden mülke el konulması, masum insanların öldürülmesi vb) Son zamanlarda, Quintilia adında güzel — hem de soylu — bir kıza işkence ettirmişti. Şöyleydi hikâye: Birçok genç vardı onunla evlenmek isteyen, ama vasisinin önerdiği "îzciler"den bir adama hiç ısınamamıştı. Vasisine ötekilerden birini seçmesine izin vermesi için yalvardı. Adam razı oldu ve nikâh günü saptandı. Geri çevrilen îzci Caligula'ya gidip rakibine karşı bir suçlama getirdi: Ulu İmparatordan "o kel bayan" diye söz etmişti. Quintilia'yı da tanık gösterdi. Quintilia ve sözlüsü Caligula'nın karşısına çıkarıldı. îkisi de suçu reddetti. îkisi de gerilme işkencesine mahkum edildi. Cassius'un tiksintisi yüzünden okunuyordu, çünkü, yasal olarak, ancak kölelere işkence edilebilirdi. Caligula bunu görünce, Quintilia'nın işkencesinde Cassius'un bizzat bulunmasını ve burguyu kendi eliyle çevirmesini buyurdu. İşkence sırasında Quintilia'nın ağzından ne bir söz, ne bir çığlık çıktı ve daha sonra, üzüntüsünden ağlamakla olan Cassius'a şöyle dedi: "Zavallı Albayım, size karşı en ufak bir garez beslemiyorum. Buyruklara uymak zor olmalı bazen." Cassius içi sızlayarak yanıtladı: "Keşke o gün Varus'la birlikte Teutoburger Ormanında ölmüş olsaydım."</span></p>

  <p class="calibre1"><span class="calibre4">Quintilla tekrar Caligula'nın huzuruna götürüldü ve Cassius onun hiçbir itirafta bulunmadığını ve hiç bağırmadığını bildirdi. Caesonia Caligula'ya şöyle dedi: "Adama âşık olduğu için bunu yapabildi. Aşk her </span><span class="calibre2">şeyin üstesinden gelir. Onu parça parça etsen de sevdiğini ele vermeyecektir."</span></p>

  <p class="calibre1"><span class="calibre4">Peki, sen de benim için böyle bir yüreklilik gösterebilir miydin Caesonia? diye sordu Caligula.</span></p>

  <p class="calibre1"><span class="calibre4">Biliyorsun ki gösterirdim, dedi Caesonia.</span></p>

  <p class="calibre1"><span class="calibre4">Böylece Quintilia'nın sözlüsü işkence edilmeden bağışlandı ve iftiradan hüküm giyip idam edilen İzci'nin mülkünden 8.000 altın Quintilia'ya drahoma olarak verildi. Ama, Quintilia'nın işkencesi sırasında Cassius'un ağladığını duyan Caligula, onunla “gözü yaşlı” ihtiyar diye alay etmeye başladı. “Gözü yaşlı”, taktığı adların en kötüsü değildi. Cassius’a kadınsı bir ihtiyarmış gibi davranıyor ve öteki subaylara onun hakkında sürekli pis espriler yapıyordu. Subaylar da gülmek zorundaydılar bunlara. Cassius parolayı almak için her gün öğleyin Caligula'ya gelirdi. Parola genellikle "Roma", "Augustus",</span></p>

  <p class="calibre1"><span class="calibre4">Zeus, "Zafer" gibi bir söz olurdu. Ama şimdi Caligula, Cassius'u kızdırmak için, “Kucak dolusu sevgi”, “Bigudi”, “Öp beni, Çavuş” gibi saçma sapan sözleri parola yapıyordu. Cassius bunları subay arkadaşlarına bildirmek ve onların alaylarına katlanmak zorundaydı. Caligula'yı öldürmeye karar verdi.</span></p>

  <p class="calibre1"><span class="calibre4">Caligula iyice sapıtmıştı artık. Bir gün odama geldi ve hiçbir giriş yapmaksızın şöyle dedi: "Üç saltanat kentim olacak, ama Roma bunlar arasında değil. Alplerdeki kentim olacak: Roma'yı Antium’da yeniden kuracağım: Ben orada doğduğum için bu onura layıktır, hem de deniz kıyısındadır; bir de, Almanların öteki ikisini ele geçirme olasılığına karşı İskenderiye olacak. Gerçek bir kültür merkezidir İskenderiye."</span></p>

  <p class="calibre1"><span class="calibre4">Evet, Tanrı Hazretleri, dedim boynumu büküp.</span></p>

  <p class="calibre1"><span class="calibre4">Sonra, birden kendisine "kel bayan" denmiş olduğu aklına geldi — gerçekten tepesi epey açılmıştı son günlerde — ve haykırdı: "O orman gibi kafayla huzuruma çıkmaya utanmıyor musun sen? Düpedüz küfür bu!" Alman muhafızına döndü: "Kes başını!"</span></p>

  <p class="calibre1"><span class="calibre4">Bir kez daha sonum geldi diye düşündüm. Ama, kılıcını çekip bana doğru koşan Muhafıza sert bir sesle, "Ne yapıyorsun, budala? Tanrı Hazretleri baş demedi, ‘saç’ dedi! Koş makası getir hemen!" demek uyanıklığını gösterdim. Caligula şaşırdı, belki de gerçekten ‘saç’ dediğini </span><span class="calibre2">düşündü. Almanın makas getirmesine izin verdi. Kafam cascavlak tıraş edildi. Kesilen saçtan Tanrı Hazretlerine adamak için iznini rica ettim; zarif bir hareketle kabulünü gösterdi. Bu olaydan sonra, Saray'da, Almanlar dışında herkesi tıraş ettirdi. Sıra Cassius'a gelince, "Ah, ne yazık," dedi. "Çavuş pek sevdiği o minik bukleleri göremeyince üzülecek!"</span></p>

  <p class="calibre1"><span class="calibre4">O akşam Cassius Lesbia'nın kocasıyla buluştu. Lesbia'nın kocası (adı Marcus Vinicius'tu) Ganymedes'in en yakın arkadaşıydı ve Caligula'nın o sabah söylediği bir söze bakılırsa, pek uzun ömürlü olmayacaktı. "İyi akşamlar, dostum Cassius Chaerea," dedi Marcus Vinicius, "Bugün parola ne?"</span></p>

  <p class="calibre1"><span class="calibre4">Vinicius Cassius'a şimdiye kadar dostum dememişti hiç, Cassius dikkatle süzdü onu.</span></p>

  <p class="calibre1"><span class="calibre4">Vinicius tekrar konuştu: "Cassius. paylaştığımız çok şey var ve sana ‘dost’ derken, bunu tüm içtenliğimle söylüyorum. Parola ne?"</span></p>

  <p class="calibre1"><span class="calibre4">Bu gece parola 'Minik Bukleler'. Ama dostum Marcus Vinicius, eğer sana gerçekten dost diyebilirsem, 'Özgürlük' parolasını ver ve kılıcım hizmetindedir.</span></p>

  <p class="calibre1"><span class="calibre4">Vinicius kucakladı onu. "Özgürlük için savaşa hazır olan sadece ikimiz değiliz, Kaplan da benimle." Kaplan — gerçek adı Cornelius Sabinus'tu — Cassius izine çıktığında onun yerini alan Muhafız albayıydı.</span></p>

  <p class="calibre1"><span class="calibre4">Ertesi gün büyük Palatine Şenliği başladı. Augustus'un onuruna Livia tarafından, Tiberius’un iktidarının ilk günlerinde düzenlenen bu şenlik, her yıl Eski Saray'ın Güney Kanadında kutlanırdı. Augustus'a kurban kesimi ve simgesel bir resmi geçitle başlar, sonra tiyatro oyunları, danslar, şarkılar ve hokkabazlık gösterileriyle üç gün sürerdi. 60,000 kişilik ahşap tribünler yapılmıştı. Şenliğin sonunda tribünler sökülür ve bir sonraki yıl kullanmak üzere kaldırılırdı. Bu yıl Caligula üç günü sekiz güne çıkarmış ve gösterilerin arasına Sirk'te araba yanşları ve Havuz'da deniz savaşı oyunları serpiştirmişti. Ocağın yirmi beşinde, gemiyle İskenderiye'ye doğru yola çıkacağı güne kadar sürekli oyalanmak ihtiyacındaydı. Mısır'a gidecekti: Oraları görmek için, "şaşmaz sertlik" ilkesiyle ve Fransa'da uyguladığı yöntemlerle para bulmak için, İskenderiye'yi nasıl yeniden </span><span class="calibre2">kuracağını planlamak için ve son olarak, Sfenks'e yeni bir kafa takmak için!</span></p>

  <p class="calibre1"><span class="calibre4">Şenlik başladı. Caligula Augustus'a kurban kesti, ama baştan savma, küçümseyen bir havayla — hani acil ihtiyaç durumunda kölesinin hizmetini görmek zorunda kalmış efendi gibi —. Bu bitince, oradaki yurttaşlara, bir dilekleri varsa belirtmelerini ve elinden gelirse bunu yerine getireceğini duyurdu. Son vahşi hayvan gösterisinde yeterli coşku göstermedikleri için halka kızmış ve kentteki tahıl ambarlarını on gün kapatarak cezalandırmıştı onları; ama, az önce Saray'ın terasından para saçtığına göre, belki de bağışlanmışlardı şimdi. Böylece bir sevinç avazı yükseldi: "Daha çok ekmek, daha az vergi Caesar! Daha çok ekmek, daha az vergi!" Caligula çok öfkelendi. Tribünlere bir müfreze Alman gönderdi; yüz kişinin kafası uçuruldu. Bu olay komplocuları ürküttü: Almanların barbarlığını ve Caligula'ya olağanüstü bağlılıklarını hatırlatan bir uyarıydı. Gerçi Roma'da Caligula'nın ölümünü dilemeyen ya da halkın deyişiyle, "etini sevinçle yemeyecek" yurttaş kalmamıştı pek, ama bu Almanların gözünde Caligula dünyanın görüp göreceği en görkemli kahramandı. Kadın gibi giyiniyorsa; ya da ilerleyen ordusunu bırakıp gerisin geriye dört nala kaçıyorsa; ya da Caesonia'yı çırılçıplak önlerine çıkarıp güzelliğiyle övünüyorsa; ya da Herculaneum'daki en güzel köşkünü, annesi Agrippina sürüldüğü adaya giderken orada iki gün hapsedildi diye yakıyorsa, bu anlaşılmaz davranışları Caligula'yı daha da tapınılası bir tanrısal yaratık yapıyordu onların gözünde. Anlamlı bakışlarla kafalarını sallayıp, "Evet, Tanrılar böyledir. Ne yapacakları hiç belli olmaz. Sevgili yurdumuzdaki Tuisco ve Mann da tıpkı böyle," diyorlardı.</span></p>

  <p class="calibre1"><span class="calibre4">Cassius pervasızdı; Caligula öldürülsün istiyor ve kendi başına geleceklere aldırmıyordu. Ama o kadar güçlü duyguları olmayan öteki komplocular, Almanların, yüce kahramanlarını öldürenlerden nasıl öç alacaklarını düşünmeye başladılar. Bahaneler ileri sürülmeye başlandı ve Cassius, kesin bir hareket planı üzerinde anlaşmalarını sağlayamadı. İşi oluruna bırakmayı önerdiler. Cassius bunaldı. Onları korkaklıkla ve zaman kazanmaya çalışmakla suçladı. Aslında Caligula'nın sağlıcakla</span></p>

  <p class="calibre1"><span class="calibre4">Mısır'a ulaşmasını istiyorsunuz, dedi. Şenliğin son günü geldiğinde ve Cassius </span><span class="calibre2">büyük güçlükle, onları işler bir plan çevresinde birleştirebildiğinde, Caligula ansızın şenliğin üç gün daha uzatıldığını bildirdi. İskenderiyeliler için hazırladığı bir maskeli gösteride bizzat oynayacak ve şarkı söyleyecekti, ama eserini ilkin kendi vatandaşlarının görmesini istiyordu.</span></p>

  <p class="calibre1"><span class="calibre4">Bu değişiklik ürkek komploculara yeni bahaneler bulma fırsatını verdi. "Ama Cassius, her şeyi değiştirir. Bu işimizi çok daha kolaylaştırır. Son gün, tam sahneden çıkarken öldürebiliriz onu. Bu daha sağlam bir plan. Ya da sahneye çıkarken. Hangisini istersen."</span></p>

  <p class="calibre1"><span class="calibre4">Cassius şöyle dedi: "Bir plan yaptık, ona uyacağımıza ant içtik ve de uyacağız. Gayet güzel bir plan üstelik. Hiçbir aksayan yanı yok."</span></p>

  <p class="calibre1"><span class="calibre4">Ama bol vaktimiz var şimdi. Neden üç gün daha beklemeyelim?</span></p>

  <p class="calibre1"><span class="calibre4">Eğer bu planı, bugün, ant içtiğiniz üzere uygulamayacaksanız. dedi Cassius, "işi tek başıma görmek zorunda kalacağım. Almanlara karşı pek başarı şansım yok, ama elimden geleni yapacağım. Eğer zor duruma düşersem, adlarınızla çağıracağım sizi. ‘Vinicius. Asprenas. Bubo,</span></p>

  <p class="calibre1"><span class="calibre4">Aquila. Kaplan! Söz verdiniz de neden yanımda değilsiniz?’"</span></p>

  <p class="calibre1"><span class="calibre4">Böylece ilk planın uygulanması kararlaştırıldı. Vinicius'la Asprenas öğle vakti Caligula'yı tiyatrodan alıp önce yüzmeye, sonra da bir şeyler yemeye kandıracaklardı. Bundan hemen önce Cassius, Kaplan ve komploya katılan öteki subaylar dikkati çekmeden kulis kapısından çıkıp tiyatrodan Yeni Saray'a kestirme yol olan kapalı geçidin girişine gideceklerdi. Asprenas'la Vinicius'a düşen Caligula'yı bu kestirmeden gitmeye kandırmaktı.</span></p>

  <p class="calibre1"><span class="calibre4">O günkü oyunun Odysseus ve Circe olacağı duyurulmuş ve Caligula, oyunun sonunda meyve, çörek ve para dağıtacağını söylemişti. Besbelli bunu kendi locasının bulunduğu kapıya yakın uçtan yapacaktı. Dolayısıyla, herkes o yanda yer kapabilmek için erkenden geldi. Kapılar açılınca, kalabalık içeri dalıp en yakın yerlere koştu. Genellikle kadınlar ayrı bir bölümde otururdu; şövalyeler, senatörler, önemli yabancılar vb için de ayrılmış yerler vardı. Ama bugün herkes karmakarışık oturmuştu. Geç gelen bir Senatörün, Afrikalı bir köle ile saçını safranla boyamış ve </span><span class="calibre2">sırtında sıradan fahişelerin iş giysisi olarak kullandıkları koyu renk elbise bulunan bir kadının arasına oturmak zorunda kaldığını gördüm. "Böylesi daha iyi," dedi Cassius Kaplan’a. "Kargaşa ne kadar çok olursa, başarı şansımız o kadar artar."</span></p>

  <p class="calibre1"><span class="calibre4">Almanlar ve Caligula'nın kendisi dışında, Saray'da komplodan haberi olmayan tek kişi zavallı Claudius'tu. Bunun nedeni, zavallı Claudius'un da, Caligula'nın amcası olarak, öldürülecekler arasında olmasıydı. Caligula'nın tüm ailesi öldürülecekti. Komplocular, kendimi İmparator ilan edip onun öcünü alacağımdan korkuyorlardı herhalde. Cumhuriyet rejimini geri getirmeye karar vermişlerdi. Aptallar meseleyi bana açmış olsalardı, bu hikâyenin çok değişik bir sonu olurdu. Çünkü ben hepsinden daha iyi bir Cumhuriyetçiydim. Ama bana güvenmemişler ve acımasızca ölüme mahkûm etmişlerdi. Caligula bile komplo hakkında benden çok şey biliyordu bir anlamda: Antium'daki Talih Tapınağından “Cassius'tan sakın” diyen bir kehanet mesajı göndermişlerdi ona. Ama Caligula bunu yanlış anladı ve Drusilla'nın ilk kocası Cassius Longinus'u Küçük Asya Valiliği’nden geri aldırdı. Drusilla'yı öldürdüğü için, Longinus’un kendisine kızgın olduğunu düşünmüştü: Julius Caesar'ın öldürülmesine yardım eden Cassius'un soyundan geldiğini de hatırlamıştı.</span></p>

  <p class="calibre1"><span class="calibre4">O sabah saat sekizde tiyatroya geldim ve teşrifatçı tarafından yerimin ayrılmış olduğunu gördüm. Muhafız Alayı Komutanıyla Almanların Komutanının arasındaydım. Muhafız Alayı Komutanı önümden uzanıp, "Haberi duydunuz mu?" diye sordu.</span></p>

  <p class="calibre1"><span class="calibre4">Ne haberini? diye sordu Almanların Komutanı.</span></p>

  <p class="calibre1"><span class="calibre4">Bugün yeni bir dram oynayacaklarmış.</span></p>

  <p class="calibre1"><span class="calibre4">Neymiş o?</span></p>

  <p class="calibre1"><span class="calibre4">“Zorbanın Ölümü”</span></p>

  <p class="calibre1"><span class="calibre4">Almanların Komutanı onu kaçamak bir bakışla süzdü ve kaşlarını çatıp şu alıntıyı okudu:</span></p>

  <p class="calibre1"><span class="calibre4">"Yiğit yoldaş, sakin otur.</span></p>

  <p class="calibre1"><span class="calibre4">Ola ki Yunanlılardan bir duyan olur."</span></p>

  <p class="calibre1"><span class="calibre4">Söze karıştım: "Evet, programda bir değişiklik var. Mnester oynayacakmış Zorbanın Ölümü’nü. Yıllardır oynanmamıştı Troya'ya karşı </span><span class="calibre2">savaşa girmek istemeyen ve korkaklığı yüzünden canını yitiren Kral Cinyras hakkında."</span></p>

  <p class="calibre1"><span class="calibre4">Oyun başladı. Mnester sanatının doruğundaydı. Apollon'un ellerinde ölürken, ağzında sakladığı ufak bir torbadan giysilerinin üzerine kanlar fışkırttı. Caligula onu yanına çağırdı ve iki yanağından öptü. Cassius ve Kaplan, sanki Mnester'i hayranlarından koruyormuş gibi, giyinme odasına kadar ona refakat ettiler. Sonra, kulis kapısından dışarı çıktılar. Öteki subaylar da, para ve yiyecek dağıtımı kargaşasından yararlanarak onları izlediler. Asprenas Caliguia'ya şöyle dedi: "Oyun fevkaladeydi. Şimdi, önce bir suya dalıp sonra bir şeyler yemeye ne dersiniz?"</span></p>

  <p class="calibre1"><span class="calibre4">Hayır, dedi Caligula. "O cambaz kızları görmek istiyorum, Bayağı iyiymişler. Sanırım gösterinin sonuna kadar kalacağım. Bu son gün." Çok keyifli görünüyordu.</span></p>

  <p class="calibre1"><span class="calibre4">Durum böyle olunca Vinicius kalktı. Cassius'a, Kaplan’a ve ötekilere beklememelerini söyleyecekti. Caligula pelerininden yakaladı. "Nereye kaçıyorsun kuzum? Görmelisin o kızları. Bir balık dansı yapıyor biri, kendini yedi kat denizin dibindeymiş gibi hissediyorsun."</span></p>

  <p class="calibre1"><span class="calibre4">Vinicius oturdu, balık dansını seyretti. Ama ilk olarak, araya koyulan Laureolus ya da Hırsız Kral adlı kısa bir melodramı izlemek zorunda kaldı. Bir sürü cinayet sahnesi vardı ve oynayan ikinci sınıf aktörlerin hepsi, Mnester'e özenerek, ağızlarına koyacak kan torbaları bulmuşlardı. Sahneyi nasıl şom-görünümlü bir kan gölüne çevirdiklerini anlatamam. Balık dansı bitince Vinicius tekrar kalktı: ''Kalmayı çok isterdim Efendimiz, ama ayakyoluna kadar uzanmam gerek. Yediğim bir şey dokundu sanırım.</span></p>

  <p class="calibre1"><span class="calibre4">Yumuşak, ama yapışık çıksın teslimatım, Ne hoyrat bir hızla, ne saygısızca aheste...</span></p>

  <p class="calibre1"><span class="calibre4">Caligula güldü, "Suçu bende arama, sevgili dostum. Sen benim en yakın arkadaşlarımdansın. Hiç yemeğine bir şey karıştırır mıyım?"</span></p>

  <p class="calibre1"><span class="calibre4">Vinicius kulis kapısından çıktı: Cassius'la Kaplan’ı avluda buldu. "Boşuna gitmeyin," dedi. "sonuna kadar kalacakmış."</span></p>

  <p class="calibre1"><span class="calibre4">“Pekâlâ,” dedi Cassius. "Dönelim. Onu locasında öldüreceğim. Bana destek olmanızı bekliyorum."</span></p>

  <p class="calibre1"><span class="calibre4">Tam o sırada bir Nöbetçi Cassius'a yaklaşarak. "Çocuklar nihayet geldi, efendim," dedi.</span></p>

  <p class="calibre1"><span class="calibre4">Caligula, bir süre önce. Küçük Asya'daki Yunan kentlerine mektuplar göndermiş ve her birinin, kendisine, en soylulardan, on erkek çocuk göndermesini buyurmuştu. Sözde, bu çocuklar şenlikte ulusal kılıç dansını yapacak ve onuruna bir ilahi söyleyeceklerdi. Çocukları ele geçirmek için bahaneydi bu: Öfkesini Küçük Asya'ya yönelttiğinde, yararlı rehineler olacaktı elinde. Çocuklar birkaç gün önce varmış olmalıydılar, ama Adriyatik'te karşılaştıkları sert hava onları Korfu'da beklemek zorunda bırakmıştı. "İmparatora bildir hemen," dedi Kaplan. Nöbetçi tiyatroya doğru fırladı.</span></p>

  <p class="calibre1"><span class="calibre4">Ben bu arada çok acıkmıştım. Arkamda oturan Vitellius'a, “İmparator yemeğe çıksa da biz de gidip azıcık bir şeyler yesek,” diye fısıldadım. Sonra, Nöbetçi çocukların gelişiyle ilgili mesajı getirdi ve Caligula Asprenas'a şöyle dedi: "Harika! Öğleden sonraki gösteriye katılabilecekler. Hemen onları görüp ilahinin kısa bir provasını yapmalıyım. Haydi arkadaşlar! Önce prova, sonra yüzme, yemek ve tekrar buraya!"</span></p>

  <p class="calibre1"><span class="calibre4">Çıktık, Caligula, öğleden sonraki gösteriye ilişkin talimatı vermek için kapıda durdu. Ben, Vitellius, Sentius adında bir Senatör ve iki generalle birlikte önden yürüdüm. Kapalı geçitten geçtik. Girişte Cassius'u ve Kaplan'ı farkettim. Bana selam vermemelerini garipsedim, çünkü ötekileri selamladılar. Saray'a vardık. "Karnım zil çalıyor," dedim. "Burnuma geyik eti kokuları geliyor. Umarım prova çok uzun sürmez." Şölen salonunun girişindeydik. "Tuhaf," diye düşündüm. "Hiçbir yüzbaşı yok burada, sadece çavuşlar var." Sormak için yanımdakilere döndüm, ama — bir başka tuhaflık — hepsi de sessiz sedasız ortadan kaybolmuşlardı. Tam o anda uzaktan bağırtılar ve çığlıklar duydum, sonra tekrar bağırtılar geldi. Merak ediyordum ne olup bittiğini. "Her şey tamam. Geberdi!" diye bağıran biri geçti pencerenin önünden. İki dakika sonra tiyatrodan korkunç bir gürültü geldi. Bu sürdü... sürdü, ama bir süre sonra sessizlik oldu ve ardından müthiş bir alkış koptu. Ben düşe kalka </span><span class="calibre2">yukarı kattaki küçük okuma odama çıktım ve titreyerek bir iskemleye çöktüm.</span></p>

  <p class="calibre1"><span class="calibre4">Herodotos'un, Polybios'un, Tukidides'in ve Asinius Pollio'nun sütunlu kaideler üzerindeki büstleri beni seyrediyordu. '"Gerçek bir tarihçi her zaman gününün siyasi karışıklıklarının üstünde kalır." der gibiydi kımıltısız yüzleri. Gerçek bir tarihçi gibi davranmaya karar verdim.</span></p>

  <h1 class="MsoNormal1" id="sigil_toc_id_32"><span class="calibre7">BÖLÜM XXXIV</span></h1>

  <p class="calibre1"><span class="calibre4">Olan şuydu. Caligula tiyatrodan çıkmıştı. Bir tahtırevan, onu çift sıra Muhafızların nöbet tuttuğu. Yeni Saray'ın çevresinden dolaşan uzun yoldan götürmek üzere hazır bekliyordu. Ama Vinicius, "Kestirmeden gidelim," dedi. "Sanırım Yunanlı çocuklar da orada girişte bekliyor." "Olur. gidelim haydi," dedi Caligula. Halk onu izlemek istedi, ama Asprenas arkada kalıp onları durdurdu, "İmparatorun sizle uğraşacak hali yok. Geriye!" dedi. Kapıdaki nöbetçilere de kapıları tekrar kapamalarını söyledi.</span></p>

  <p class="calibre1"><span class="calibre4">Caligula kapalı geçide doğru yürüdü. Cassius öne çıkıp selam durdu. “Parola, Caesar?”</span></p>

  <p class="calibre1"><span class="calibre4">Ne? Ha, evet, parola Cassius. Sana güzel bir tane bulayım bugün: ‘Beybabanın İç Eteği.’</span></p>

  <p class="calibre1"><span class="calibre4">Kaplan Caligula'nın arkasından seslendi, "Tamam mı?" Aralarındaki parolaydı bu.</span></p>

  <p class="calibre1"><span class="calibre4">Tamam! diye böğürdü Cassius ve kılıcını çekip olanca gücüyle Caligula'ya indirdi.</span></p>

  <p class="calibre1"><span class="calibre4">Kafatasını çeneye kadar ikiye bölmekti niyeti, ama öfkesinden hedefi şaşırıp boyunla omuz arasına vurdu. Darbenin hızını üst göğüs kemiği karşıladı. Caligula acı ve şaşkınlık içinde sendeledi. Deli gözlerle çevresine baktı, döndü ve koştu. O dönerken Cassius tekrar vurup çenesini kopardı. Sonra Kaplan, yanlış nişan alarak kafasına yandan indirdiği darbeyle çökertti onu. Caligula ağır ağır dizlerinin üstünde doğruldu. "Bir daha vur!" diye haykırdı Cassius.</span></p>

  <p class="calibre1"><span class="calibre4">Caligula acı dolu bir yüzle göğe baktı. "Ey Zeus," diye dua </span><span class="calibre2">etti.</span></p>

  <p class="calibre1"><span class="calibre4">Duan kabul oldu, diye bağırdı Kaplan ve hır kılıç darbesiyle ellerinden birini kopardı.</span></p>

  <p class="calibre1"><span class="calibre4">Auila adında bir yüzbaşı, kılıcını kasığına saplayarak işini bitirdi, ama öldüğünden iyice emin olmak için, göğsüne ve karnına on kılıç daha </span><span class="calibre2">saplandı. Bubo adında bir yüzbaşı, “Kanını içmeye yemin etmiştim,” diye bağırarak, Caligula'nın böğründeki yaraya elini sokup parmaklarını yaladı.</span></p>

  <p class="calibre1"><span class="calibre4">Bir kalabalık toplanmıştı ve “Almanlar geliyor,” alarmı verildi. Katiller bir tabur Alman karşısında hiçbir şey yapamazdı. En yakın binaya kaçtılar. Orası da, bir süre önce Caligula'nın, Saray'da dolaşmalarını istemediği yabancı elçilere konukevi olarak kullanmak için benden ödünç aldığı eski evimdi. Ön kapıdan girip arka kapıdan çıktılar. Hepsi zamanında uzaklaşabildi. Kaplan ve Asprenas dışında; Kaplan, katillerden değilmiş gibi, intikam çığlıkları atarak, Almanlara katıldı. Asprenas kapalı geçide koştu; orada, Almanlar onu yakalayıp öldürdü. Karşılarına çıkan iki senatörü de öldürdüler. Almanlardan sadece küçük bir gruptu bu. Taburun geri kalanı tiyatroya yürüdü ve arkalarından kapıyı kapattılar. Öldürülen kahramanlarının öcünü toplu bir katliamla alacaklardı. Duyduğum gürültü ve çığlıkların nedeni buydu. Caligula'nın öldüğünü ya da ona karşı suikast düzenlendiğini kimse bilmiyordu tiyatroda. Ama Almanların mızraklarını okşayıp sevmelerinden, onlarla sanki insanmışlar gibi konuşmalarından niyetlerinin ne olduğu çok açıktı: Kan dökmeden önce her zaman böyle yaparlardı. Kurtuluş yoktu. Ansızın sahneden bir "Dikkat" borusu çalındı ve 'İmparator'un Emirleri" anlamına gelen altı nota duyuldu. Mnester göründü ve elini kaldırdı. O korkunç patırtı anında kesildi; ancak tek tük hıçkırıklar ve boğuk inlemeler duyulur oldu: Çünkü, Mnester sahneye çıkınca tıs çıkmaması gerekiyordu; en ufak bir ses çıkarmanın cezası ölümdü. Almanlar da silahlarını okşamayı ve mırıldanmalarını kestiler. "İmparatorun Emirleri" onları puta çevirdi.</span></p>

  <p class="calibre1"><span class="calibre4">Mnester haykırdı: “İmparator ölmedi, Yurttaşlar. Ölmek ne kelime... Katiller üzerine atılıp onu yere çökerttiler böyle! Ama gene ayağa kalktı, böyle! Kutsal Caesar'ımıza kılıç işlemez. Yaralı ve kanlar içinde olduğu halde kalktı, böyle! Azız kafasını kaldırdı, böyle! Ve şaşkına dönen, ödlek katillerinin arasından tanrısal adımlarla, dimdik yürüyüp geçti. Yaraları kapanmıştı, bir mucize! Şu anda Pazar Yeri'nde, Hatip Kürsüsünden en etkili sözlerle söylev çekiyor kullarına.”</span></p>

  <p class="calibre1"><span class="calibre4">Güçlü bir alkış yükseldi. Almanlar kılıçlarını kınlarına sokup </span><span class="calibre2">dışarıya çıktılar. Mnester'in tam zamanında düzenlediği bu oyun (aslında fikir, o uğursuz öğleden sonra soğukkanlılığını yitirmeyen tek adam olan Yahudilerin Kralı Herod Agrippa'dan gelmişti) 60.000 kişinin canını kurtardı.</span></p>

  <p class="calibre1"><span class="calibre4">Ama haberin aslı şimdi Saray'a ulaşmış ve tam bir keşmekeş yaratmıştı. Birkaç yaşlı asker, böyle bir yağma fırsatının her zaman ele geçmeyeceğini düşündüler. Katilleri arıyormuş gibi yapacaklardı. Saray'daki her odanın, keskin bir kılıçla kolayca kopartabilecek altın kapı tokmakları onların altı aylık ücretini karşılardı. "Öldürün onları, öldürün! Caesar'ın öcünü alın!" diye bağrışan sesler duydum. Bir perdenin arkasına saklandım. İki asker girdi içeri. Perdenin altından ayaklarımı gördüler. "Çık oradan, kanlı katil. Bizden gizlenemezsin."</span></p>

  <p class="calibre1"><span class="calibre4">Perdenin arkasından çıkıp yere kapandım. "Öldürmeyin b-b-b-b-beni, Efendiler," dedim. "Bu işle h-hiç bir ilgim y-y-y-y-yok."</span></p>

  <p class="calibre1"><span class="calibre4">Bu yaşlı bey kim? diye sordu Saray'da yeni olan askerlerden biri, "Tehlikeli birine benzemiyor,"</span></p>

  <p class="calibre1"><span class="calibre4">Aaa! Bilmiyor musun? Germanicus'un sakat kardeşi. Çok efendi bir ihtiyardır. Kimseye zararı dokunmaz. Kalkın efendim. Size bir şey yapmayacağız. Bu askerin adı Gratus'tu.</span></p>

  <p class="calibre1"><span class="calibre4">Beni tekrar aşağıya, şölen salonuna indirdiler. Orada, çavuşlar ve onbaşılardan bir savaş meclisi toplanmıştı. Gençten bir çavuş, bir masanın üzerinde, elini kolunu şarlayarak bağırıyordu: "Cumhuriyetin canı cehenneme! Tek umudumuz yeni bir İmparator. Kim olursa olsun, bir İmparator, yeter ki Almanlara kabul ettirebilelim."</span></p>

  <p class="calibre1"><span class="calibre4">Incitatus, diye önerdi biri sırıtarak.</span></p>

  <p class="calibre1"><span class="calibre4">Evet, ona da razıyım! Varsın kocamış beygir İmparator olsun. Hiç İmparator olmamasından iyidir. Hemen birini bulmalıyız Almanların sesini kesmek için. Yoksa kudurmuştan beter olurlar.</span></p>

  <p class="calibre1"><span class="calibre4">Beni yakalayan iki kişi. beni de arkalarından sürükleyerek, kalabalığın arasından ilerlediler. Gratus bağırdı: "Hey, Çavuş! Bak kimi bulduk. Kısmet ayağımıza geldi. Bizim Claudius bu. Claudius neden İmparator olmasın? Bütün Roma'da bu iş için en uygun adam. Biraz topallayıp kekeliyor ama, önemi yok."</span></p>

  <p class="calibre1"><span class="calibre4">Alkışlar, gülüşmeler, "Yaşasın İmparator Claudius!" sesleri. Çavuş özür diledi: "Kusura bakmayın efendim, öldünüz sanıyorduk biz. Ama aradığımız adam sizsiniz, orası kesin. Çocuklar, yukarı kaldırın onu, hepimiz görelim!" İki balaban onbaşı bacaklarımdan yakalayıp omuzlarına aldılar beni. "Yaşasın İmparator Claudius!"</span></p>

  <p class="calibre1"><span class="calibre4">İndirin beni, diye bağırdım öfke içinde. "İndirin beni! İmparator olmak istemiyorum ben. İmparator olmayı reddediyorum. Yaşasın Cumhuriyet!"</span></p>

  <p class="calibre1"><span class="calibre4">Ama güldüler sadece. "Bu da güzel doğrusu. İmparator olmak istemiyormuş! Ne kadar da alçakgönüllü, değil mi?"</span></p>

  <p class="calibre1"><span class="calibre4">Bir kılıç verin bana, diye haykırdım. "Kendimi öldüreyim daha </span><span class="calibre2">iyi."</span></p>

  <p class="calibre1"><span class="calibre4">Messalina koşarak yanımıza geldi. “Benim hatırım için istediklerini yap Claudius. Çocuğumuzun hatırı için. Kabul etmezsen hepimizi öldürecekler. Caesonia'yı öldürdüler bile. Küçük kızını da ayaklarından yakaladıkları gibi duvara çarpıp beynini dağıttılar.”</span></p>

  <p class="calibre1"><span class="calibre4">“Bir kez alışınca hoşunuza gider efendim,” dedi Gratus güleç bir yüzle. "Fena değildir İmparator yaşamı."</span></p>

  <p class="calibre1"><span class="calibre4">Daha fazla direnmedim. Kadere karşı çıkmanın ne yararı olacaktı? Apar topar Büyük Avlu'ya götürdüler beni — Caligula'nın tahta çıkışı dolayısıyla bestelenen, "Germanicus Geri Geldi, Kent'i Acılarından Kurtarmak İçin" adlı o saçma ilahiyi okuyarak... Çünkü benim de adlarımdan biri Germanicus'tu. Caligula'nın, yağmacıların elinden kurtarılan, altın meşe yaprağı tacını zorla başıma koydular. Dengemi yitirmemek için sımsıkı yapışmıştım onbaşıların omuzlarına. Taç sürekli bir kulağımın üstüne kayıyordu. Kendimi ne kadar budala hissettiğimi anlatamam. Dediklerine göre, idama götürülen bir caniye benziyormuşum. Bekleyen borazancılar, "İmparator'a Selam"ı çaldılar.</span></p>

  <p class="calibre1"><span class="calibre4">Almanlar çığlıklar atarak bize doğru koştular. Onları yas giysileri içinde görmeye giden bir senatörden, Caligula'nın kesinlikle öldüğünü az önce öğrenmişlerdi. Aldatıldıklarına müthiş öfkelenmiş ve tekrar tiyatroya gitmek istemişlerdi; ama tiyatro boştu şimdi, dolayısıyla ne yapacaklarını şaşırmışlardı. Etrafta öç alabilecekleri kimse yoktu, Muhafızlar dışında... Muhafızlar da silahlıydı, "İmparator'a Selam" borusu tutumlarım belirledi. "Hoch! Hoch! Yaşasın İmparator Claudius!" diye bağrışarak öne fırladılar; mızraklarını hizmetime adamaya ve ayaklarımı öpmek için Muhafızların arasından kendilerine yol açmaya giriştiler. Onlara yerlerinde kalmalarım söyledim. Dediğimi yaptılar ve önümde yere kapandılar. Omuzlar üzerinde, birkaç kez dolaştırıldım avluda.</span></p>

  <p class="calibre1"><span class="calibre4">Ve, bu olağanüstü durumda, aklımdan hangi düşünceler ya da anılar geçiyordu dersiniz? Sibyl'in kehanetini mi düşünüyordum? Kucağıma düşen kurt yavrusunu mu? Pollio'nun öğütlerini veya Briseis'in rüyasını mı? Büyükbabamı ve özgürlüğü mü? Babamı ve özgürlüğü mü? Benden önceki üç İmparatoru, Augustus, Tiberius ve Caligula'yı mı; onların yaşamlarını ve ölümlerini mi? Komploculardan, Senato'dan ve kışladaki Muhatız birliklerinden gelebilecek tehlikeyi mi? Messalina'yı doğmamış çocuğumuzu mu? Babaannem Livia'yı ve eğer İmparator olursam onu Tanrıça yapacağıma dair verdiğim sözü mü? Postumus2u ve Germanicus'u mu? Agrippina'yı ve Nero'yu mu? Camilla'yı mı? Hayır, aklımdan geçenleri asla tahmin edemezsiniz. Ama ben dürüst olacağım ve bu itiraf her ne kadar utanç verici olsa da, ne düşündüğümü size söyleyeceğim. Düşünüyordum ki, "Demek İmparatorum, öyle mi? Ne saçmalık! Ama hiç değilse, şimdi insanlara kitaplarımı okutturabileceğim, Kalabalık dinleyici kitlelerine okuma günleri! Hem de iyi kitaplar, otuz beş yıllık emeğin ürünleri. Haksızlık etmiş olmam. Pollio bile dinleyicilerin ilgisini zengin sofralarla çekerdi. Çok sağlam bir tarihçiydi o, ve Romalıların sonuncusu!</span></p>

  <p class="calibre1"><span class="calibre4">Benim Kartaca Tarihi eğlenceli hikâyelerle dolu. Eminim, zevkle dinleyecekler."</span></p>

  <p class="calibre1"><span class="calibre4">Buydu düşündüğüm. Bir de, İmparator olarak, gizli arşivleri incelemek, şu ya da bu durumda tam ne olduğunu öğrenmek için ne büyük olanaklara sahip olacağımı düşünüyordum. Düzeltilmesi gereken ne kadar çok çarpıtılmış hikâye vardı! Bir tarihçi için mucize denecek bir yazgı! Ve görmüş olacağınız gibi, elimdeki olanakları sonuna dek değerlendirdim. O kadar ki, yetkin bir tarihçinin, sadece özünü bildiği konuşmaları kâğıda dökme ayrıcalığından yararlanma gereğini bile pek duymadım.</span></p>

  <p class="calibre1"><span class="calibre4"><br class="calibre8" /></span></p>

  <h1 class="MsoNormal1" id="sigil_toc_id_33"><span class="calibre9"><span class="calibre6">SOY AĞACI</span></span><br class="calibre8" /></h1>

  <p class="calibre1"><img alt="soy ağacı" class="calibre10" src="../Images/soyagaci.png" /><span class="calibre4"><br class="calibre8" /></span></p><!--EndFragment-->
</body>
</html>
